Het groene labyrint





Frits Wols





bron


Frits Wols, Het groene labyrint. Uitgeverij De Volksboekwinkel, Paramaribo 1988



Zie voor verantwoording: https://www.dbnl.org/tekst/wols001groe01_01/colofon.php

Let op: boeken en tijdschriftjaargangen die korter dan 140 jaar geleden verschenen zijn, kunnen auteursrechtelijk beschermd zijn. Welke vormen van gebruik zijn toegestaan voor dit werk of delen ervan, lees je in de gebruiksvoorwaarden.

5





1


De wind was gaan liggen. De hele dag had hij de golven opgezwiept, de wolken opgejaagd en de bladeren van de bomen afgerukt en tegen elkaar aangedreven tot ze als een dik tapijt op de bosgrond bleven liggen. Veel bomen waren ontworteld, menige hut gedeeltelijk van zijn dak beroofd. Het was februari, de meest gevreesde maand bij de indianen. Wanneer je dan over de brede rivieren reisde, in een snelle motorboot of in een eenvoudige zeilboot door de indianen met grote vaardigheid bestuurd, kon het uitzicht op de oever zo fascinerend zijn, dat je de vermoeienis van de tocht niet eens meer voelde. Overal, zo ver het oog kon zien, verhieven zich Frits Wols, Het groene labyrint

6

langs de oever de kaarsrechte stammen van de doornige awaraboom.

Die dag was er op het brede stuk zandstrand niemand te bekennen. Er woei een zachte bries. Na een woelige dag werd het in de avonduren meestal rustig. De branding maakte dan plaats voor kabbelende golfjes die bij vloed speels tegen de uitgeholde oever klotsten. Mijn vrouw en ik zaten verlangend te kijken naar een vrachtschip dat over de oceaan voer. De aangespoelde boomstam waarop wij zaten vertoonde een heleboel inkepingen, stille getuigen van de verveling die zich ook van onze voorgangers moest hebben meester gemaakt. Als onderwijzer viel het niet mee op zo'n afgelegen plaats. Zelf kon ik er wel tegen omdat ik geboren ben in het distrikt en aan het stadsleven nooit de voorkeur heb kunnen geven. Maar toch was dit wat anders dan een gewoon dorpsleven.

In de verte naderde een zeilboot. Aan de roodbruine kleur kon ik zien dat die aan de kapitein van het dorp toebehoorde. Geruisloos schoof de boot voorbij. Iemand wuifde naar ons. Wij wuifden terug en even later was de riviermond weer een stille verlaten watervlakte. Wij stonden op, mijn vrouw liep neuriënd naar Frits Wols, Het groene labyrint

7

binnen en begon de kippen te voeren. Ik nam een duik in het koude water. Hier kwamen de roofvissen niet. Die bleven hogerop in de rivier waar het water nog zoet was. Aan deze brede monding was het ondraaglijk zout. Toch gebeurde het maar zelden dat een indiaan gestoken werd door de spari met zijn lange giftige stekel en de haaien zochten altijd diep water op. Het gevolg hiervan was dat de dorpelingen zelfs de kleuters aan hun lot overlieten, wanneer deze in de ondiepe inhammen langs de kust dartelden.

We leefden gelukkig. Het kon wèl 'ns gebeuren dat er plotseling iemand ernstig ziek werd. Dan hadden wij de verantwoording om de zieke al dan niet naar Karwasjimo te brengen, waar een dokter zat. Dat betekende dat wij dan twee uur op het woelige water moesten doorbrengen. En als het vervoer 's avonds plaats vond werd het soms een strijd tegen de golven, tegen de verspreid liggende zandbanken en tegen de blinde klippen.

‘Johnny, help je me even bij het kippenhok?’ Mijn vrouw Lidia wenkte naar de zware plank die dienst deed als deur voor het kippenverblijf. Ik ging haar een handje helpen. De nacht viel snel in. Heel in de verte klonk het spookachtig Frits Wols, Het groene labyrint

8

geluid van een owrukuku. Eén voor één gingen de lichten aan in de hutten van de dorpsbewoners. Ik vulde mijn gaslamp en stak die aan. Langzaam werd de donkere kamer lichter. Steeds lichter. Toen, na een poos, baadde de ruimte in een pracht van scherpe kontrasten. Mijn vrouw kontroleerde nog of alle ramen goed gesloten waren.

Je kon immers geen risico's nemen. Er huisden teveel insekten in het oerwoud. Die vinden het licht altijd aantrekkelijk.

Kevers, muskieten, grasbarki's, kleine vlindertjes en vele andere insekten. Je kon ze 's morgens bij honderden van de tafel vegen omdat ze tegen de hete lamp opgevlogen waren. De volgende dag was het zondag, dan zou ik begikerki moeten houden. Als ik een goeie bui had, vertelde ik wat uit de bijbel. Nu zou ik me nog moeten voorbereiden, maar ik kon met geen mogelijkheid mijn ogen langer open houden en bij de klanken van ons transistorradiootje viel ik in slaap.

Plotseling werd ik wakker geschud door mijn vrouw, die nog een tijdje naar de radio had zitten luisteren.

‘Hoor je de hond blaffen?’, vroeg ze bang. ‘Het schijnt dat we bezoek krijgen. Als er maar

Frits Wols, Het groene labyrint

9

niets ergs aan de hand is.’ Ik zei niets, maar probeerde er achter te komen uit welke richting de bezoekers naderden. Het scheen een heel gezelschap te zijn, te oordelen naar de onregelmatige voetstappen die in de nabijheid van ons huis klonken. De hond blafte onheilspellend. Iemand bonsde op de deur van ons huis.

‘Wie kan dat in godsnaam zijn?’, vroeg mijn vrouw angstig. Nog nooit had iemand zo hard tegen onze woning staan bonzen. Er moest wel iets ergs gebeurd zijn. Buiten klonk geroep en gegil. Zware mannenstemmen verstoorden de rust van de omgeving.

Haastig trok ik mijn werkkleding aan en liep naar de deur.

‘Blijf jij maar in de kamer en doe de deur op slot’, bromde ik tegen mijn vrouw.

‘Je kan nooit weten.’

‘Zorg er maar voor, dat je ze hier niet binnen haalt hoor’, riep ze me nog na, toen ik aarzelend de sleutel in het slot draaide, de deur opende en naar buiten schoof.

Even ging er een rilling over mijn rug. Het leek wel een nachtelijke optocht. Om mij heen stonden minstens veertig mannen, vrouwen en kinderen, de laatsten huilend of angstig kijkend naar de scheldende mensen die een halve kring Frits Wols, Het groene labyrint

10

om ons huis hadden gevormd.

‘San de f' du dyaso?’, vroeg ik. Weliswaar verstonden de oudere vrouwen en niet-schoolgaande kinderen er weinig van, maar de rest van het volk was er wel goed mee bekend, zodat ik mij in het Sranan verstaanbaar kon maken.

‘Wel meester’, begon een der mannen in betrekkelijk goed Nederlands, ‘ziet u, wij hadden een kleine mayuri (collectieve werkdag) en gingen het kostgrondje van Sjori schoonmaken, en u weet wel, daarna drinken we altijd een beetje kasiri.

Sommigen hebben een beetje teveel gedronken en gaan dan vechten. Toen we allemaal behoorlijk gedronken hadden, ging Frederik weg en hij kroop in de hangmat van zijn buurvrouw die alleen thuis was. Plotseling kwam haar man thuis en zag wat er gebeurde. Hij ging vlug zijn twee broers halen en ze hebben de man half dood geslagen. Hij ligt nu in een bootje, daar bij het strand.’

Ik liet geen sekonde voorbijgaan maar haastte me naar de aangewezen plek. Wat ik zag deed mij terugdeinzen. In een korjaaltje, een piaka, lag een verminkt slachtoffer.

Iedere aanraking van zijn ledematen deed hem zoveel pijn dat ik twijfelde hem te kunnen behandelen. Hij moest

Frits Wols, Het groene labyrint

11

een paar verschrikkelijke beenbreuken hebben opgelopen. Zijn gezicht was veranderd in een masker van klonters bloed. Snel deelde ik de nodige opdrachten uit. Het bootje werd voorzichtig naar de wal getrokken. Iemand haalde wat zeilen en ik liet door een schoolmeisje mijn vrouw roepen om mij te komen assisteren bij het behandelen van de patiënt. Hier was ik dokter, priester, onderwijzer en ambtenaar van de burgerlijke stand, nou ja, alles zo'n beetje. Niet zelden deelde ik mijn voorraden rijst, zout, spijsolie en ook wel kleding met hen, terwijl zij van hun kant ook wat terug deden. De enkele keren dat ik het met hen aan de stok kreeg was, wanneer ze het al te bont trachtten te maken door, bijvoorbeeld wanneer ze gedronken hadden, brutaal te worden; of te weigeren hun kind naar school te sturen na een ruzietje met een der indiaanse hulponderwijzers.

Terwijl wij druk bezig waren de arme man zo goed en zo kwaad als het ging te verbinden en zijn wonden schoon te maken, raakten enkele onbeheerste figuren slaags met de familieleden van de aanvallers. Ik had weinig zin om de ongelukkige alleen te laten en scheidsrechter te spelen. Daarom gaf ik enkelen die nog nuchter le-Frits Wols, Het groene labyrint

12

ken, de raad kontakt op te nemen met de kapitein. Deze kwam met tegenzin de gemoederen kalmeren. Zelf had hij niet gedronken omdat hij tot laat in de avond bezig was geweest aan een uit hout gesneden krokodil welke hij enige dagen later zou schenken aan de distriktscommissaris die naar een ander gebied werd overgeplaatst. Voor de kapitein, een man die zelden lachte, toonden de vechtersbazen eerbied. Klagend gingen ze uit elkaar.

Nadat ik klaar was met het slachtoffer vroeg ik aan de omstanders wie er met me meeging naar Karwasjimo. De vrouw van het slachtoffer en diens neef waren bereid mij te vergezellen en ik liet een man alvast de 25 P.K.-buitenboord-motor in gereedheid brengen. Mijn vrouw zat teneergeslagen toe te kijken hoe ik mij klaar maakte voor de tocht. Het kostte mij enige moeite de koude motor aan de gang te krijgen, maar eindelijk lukte het en weldra voeren wij in de pikdonkere nacht de rivier op. Een scherpe wind sneed langs mijn oren. Geen ander geluid was te horen dan dat van de motor. Het geronk weerklonk akelig tegen de duistere bomen van de waterkant. Op zulke ogenblikken voelde je je bijzonder eenzaam. Hoewel ik gezelschap had, kon ik

Frits Wols, Het groene labyrint

13

een gevoel van angst niet onderdrukken. Het was nu nog vloed, dus hoefde ik niet zo te vrezen voor de verraderlijke klippen en zandbanken die hier op vele plaatsen verscholen lagen. Natuurlijk wist ik ongeveer waar ze waren, maar in deze duisternis waarin je zelfs met de beste zaklantaarn zeer moeilijk de juiste richting kon blijven volgen, moest je wel je hart vasthouden dat er geen ongelukken zouden gebeuren.

Het gekerm van de zieke was hinderlijk. Hij mompelde soms iets binnensmonds maar zijn ogen gingen niet open. Het was hem aan te zien dat hij erg veel pijn had.

Zo verstreek langzaam de tijd. De moeilijkste gedeelten van de reis waren buitengewoon goed verlopen; nu kon ik eindelijk even een sigaret opsteken.

‘Un doro, dyonsro, meester’, merkte de man op die voor in de boot zat en die gedurende de hele tocht niet één keer zijn mond had opengedaan. Nu hij in de verte de lichten van Karwasjimo zag branden, was hij spraakzamer geworden en vertelde hij me, geheel overbodig, dat we er bijna waren. Ik minderde vaart. De vormen van de aanlegsteiger tekenden zich steeds duidelijker af tegen de karig verlichte achtergrond. Ik adem-Frits Wols, Het groene labyrint

14

de vrijer. We waren er, inderdaad.

Op mijn vraag vertelde de toegeschoten douaneambtenaar mij dat het vijf voor twaalf was. Ik had dus iets meer dan twee uur over de reis gedaan. Opgelucht strekte ik mijn benen. De enkele mensen die toevallig in de buurt waren, kwamen nieuwsgierig dichterbij en luisterden vol aandacht naar het relaas dat mijn metgezel gaf. Zelf kon ik mijn tijd beter besteden door in het douanekantoor de dokter op te bellen. Deze verleende alle medewerking en het duurde niet lang of er verscheen een ziekenauto. Voor mij was het werk afgelopen. Langzaam wandelde ik naar het politiebureau. Daar gaf ik uitvoerig verslag van wat ik had meegemaakt en gehoord en stapte toen naar het huis van een collega, die mij zeer gastvrij ontving. Hij drong erop aan dat ik daar bleef overnachten. Daar had ik wel zin in, maar dan zou ik mijn vrouw alleen moeten laten en dat ging nu eenmaal niet. Nee, ik zou wèl gauw terugkomen, beloofde ik.

Opgeknapt ging ik naar het hospitaal. Daar kreeg ik te horen dat de zieke er zo erg aan toe was dat hij zeker wel enige maanden zou moeten blijven. De beide familieleden besloten nog enkele dagen in het dorp door te brengen. Ik zou dus Frits Wols, Het groene labyrint

15

alleen moeten terugkeren. Enigszins teleurgesteld liep ik naar het pompstation en kocht er wat brandstof.

Frits Wols, Het groene labyrint

16





2


Waren er op de heenreis nog enige sterren te zien geweest, de lucht vertoonde nu geen enkel lichtpuntje. Ik moest ettelijke malen aan het start-touwtje rukken voordat de motor het deed. Geen aanmoediging om de tocht alleen te beginnen. Op goed geluk schatte ik de afstand tussen de piaka en de oever. Ik ging even gemakkelijk zitten en richtte de lichtstraal op de voorsteven. De boeg stak sierlijk omhoog. Prachtig ding, dacht ik. Aan de druk van het water op de motor kon ik merken dat de stroming behoorlijk sterk was. Het was ondertussen eb geworden zodat ik het getij weer mee had, maar de wind begon erg raar te doen en het duurde niet lang of Frits Wols, Het groene labyrint

17

de kalme stroom begon zich in steeds groter wordende rimpels te plooien. In het schijnsel van de lamp onderscheidde ik duidelijk de pieken, die gevormd werden door de tegen elkaar opbotsende golven. Geschrokken zocht ik naar een mogelijkheid om de boot in de juiste koers te houden. Ik liet de motor en het roer even in de steek, haastte me naar het voorste gedeelte van de piaka en sleepte enkele zandzakken naar het midden van het vaartuig. Dat voorkwam het slingeren enigszins. Toen stak ik nog snel een sigaret op en nam weer plaats achter het roer Zo'n half uur ging alles goed, hoewel mijn kleren kletsnat werden. De reis verliep traag, omdat de achtersteven door de onregelmatige golven werd opgelicht waardoor de schroef vaak droog kwam te liggen. Toen, dicht bij een grote bocht in de rivier, gebeurde het. Een hevige klap van de boeg tegen een hard voorwerp slingerde mij van mijn zitplankje af. De gebeurtenissen volgden elkaar nu snel op. De boot ging achterover hellen en plotseling hoorde ik het geluid van de motor niet meer. Slechts de golven braakten hun klanken uit over de nacht. De motor had het afgelegd tegen de natuur. Vlug pakte ik mijn pagaai en probeerde met alle kracht de Frits Wols, Het groene labyrint

18

boot weer vlot te krijgen. Al spoedig merkte ik dat dit even zinloos was als mijn laatste pogingen de motor nog te redden van zijn ondergang. Onbarmhartig wierpen de golven zich over de rand van de piaka. Voordat ik het wist was ik een drenkeling.

Om mij heen dreven de benzineblikken. Doordat het gewicht van het vaartuig verzwaard werd door de zandzakken en de machine, verdween het vrij snel in de diepte. Intussen had ik het klaar gespeeld om over te springen op het drijfhout dat deze ramp had veroorzaakt. Terwijl ik daar zat en mij radeloos vastklampte aan de dikke takken, deed ik mijn uiterste best om met mijn been een benzineblik dat heel dichtbij rondzwalkte, te bereiken. Telkens trok de branding het voorwerp terug. Toen het mij eindelijk gelukt was, voelde ik dat het nog half vol was. Goddank, dacht ik, daar zou ik misschien wat mee kunnen beginnen. Met mijn overhemd bond ik het vast aan de boomstam, die ergens ontworteld en op drift geraakt was.

Hoe lang ik daar was blijven zitten wist ik niet, maar de omgeving leek plotseling niet meer zo donker. Ook de wind scheen enigszins gekalmeerd. En de golven, ja de golven, die waren er niet meer, terwijl het toch ook niet helemaal Frits Wols, Het groene labyrint

19

rustig was. Verdoofd door wat ik had meegemaakt, zat ik voor me uit te kijken. Ik merkte dat het benzineblik er niet meer was. Langzaamaan kreeg ik een duidelijker beeld van de situatie. De boomstam was op een zandbank terecht gekomen en omdat het eb was zag ik nu kans aan wal te gaan. Voorzichtig sprong ik in het zand en begon de buurt te verkennen. Mijn ledematen waren zo stijf dat het mij zeer veel moeite kostte om vooruit te komen. Bovendien viel ik haast om van de slaap. Een woestenij van zand en blubber strekte zich voor mij uit. Nergens was er een plant te bespeuren.

Links en rechts golfde de stroom rustig verder. In de verte tekende de oever zich wazig af. Hoe laat zou het nu zijn? Misschien vijf, misschien wel zes uur in de morgen. Wie zou me hier uit moeten halen? De omgeving was verlaten. Slechts enkele sabaku's scheerden nu en dan laag over mijn hoofd. Waarschijnlijk waren zij er niet aan gewend hier ooit enig ander levend wezen te zien dan de duizenden vogels die later op de dag over de rivier zouden trekken. Vermoeid strompelde ik verder.

Mijn gedachten gingen naar Lidia. Zou ik haar wel terugzien? Wat zou ze denken als ze mij na enkele uren nog niet had zien terugkomen? Ik Frits Wols, Het groene labyrint

20

dacht aan de indianen. Nooit sloeg ik een zondag over om begikerki te houden. Voor het volk en voor mij was het een vorm van ontspanning geworden. Vooral na de kerkdienst kreeg ik altijd heel wat mensen op bezoek, die met een of ander probleem zaten en op een gewone werkdag niet bij mij durfden aankloppen. In groepsverband ging het altijd makkelijker ‘de meester’ te spreken. En als daarbij een glaasje tafia de ronde deed, raakten de tongen vanzelf los.

Al peinzend sleepte ik mij voort. Tenslotte bereikte ik het einde van de zandbank en kon ik zwemmend het laatste gedeelte van de tocht naar de oever ondernemen.

De boslucht woei me al tegemoet. O God, stamelde ik vermoeid. Eindelijk. Ik slaakte een zucht van verlichting toen ik uitgeput aan wal krabbelde. Daar bleef ik direkt liggen en viel in een diepe slaap...



De zon scheen helder aan de blauwe hemel en maakte een hoek van zeker zestig graden met de horizon. Ik schatte dat het wel tien uur 's morgens moest zijn. Toch snapte ik niet hoe het kwam dat het nog steeds eb was. Pas na ongeveer een half uur begreep ik dat de zon niet op kwam, maar onder ging. Dat betekende dus dat Frits Wols, Het groene labyrint

21

het weer avond werd. Geschrokken door deze ontdekking klom ik haastig in een hoge sumarubaboom. Ik tuurde de omgeving af om na te gaan waar ik mij bevond.

Toen ik op de zandbank was, had ik gedacht dat ik in de verte de Franse oever zag.

Dat was echter een van de vele eilanden geweest die in deze brede rivier voorkomen.

Door zijn grote uitgestrektheid had ik het zo gauw niet door gehad. De werkelijkheid was heel anders. Achter het reusachtige eiland zag ik nu, verblind door de stralen van de zon, de vage omtrek van de Surinaamse oever. Ik onderscheidde de bekende punten, waaronder de grote bocht en enkele zeilboten die stroomafwaarts voeren.

Tenslotte hielp de windrichting me ook. Het kon trouwens niet anders, de zon ging in het westen onder en dus moest ik mij in het oosten van de stroom bevinden. Op redding hoefde ik voorlopig niet te rekenen. Het voornaamste was nu om iets te doen tegen de steeds erger knagende honger. Gelukkig stonden er genoeg awarabomen in de omgeving. De vettige vruchten zouden voorlopig van dienst kunnen zijn, maar hoe lang? Tenslotte kan een mens niet alleen daarvan leven. Bovendien maakt vet dorstig en water, althans zoet water, moest ik nog Frits Wols, Het groene labyrint

22

vinden. Zo tot mezelf pratend, begon ik mij een weg te banen door de dichte struiken van het woud. De droge bladeren kraakten onder mijn pijnlijke voeten. Omdat ik geen kapmes had, kwam ik haast niet vooruit. De lange stekelige bladeren van de wilde ananas drongen overal uit het laaghout te voorschijn. Nergens was er enig spoor van mensen te bekennen. Geen voetsporen, geen omgehakte boom, niets dat ook maar even deed denken aan de aanwezigheid van een mens. Het zweet sijpelde uit mijn verbrande huid, die al spoedig enkele vuurrode plekken vertoonde. Op sommige plaatsen sijpelde er zelfs wat bloed: de eerste wonden, veroorzaakt door de snijdende bladranden. Vermoeid zakte ik na enige tijd ploeteren neer onder een plant, die met haar volheid haast geen zonnestraal doorliet. Ik begon te eten van de onderweg verzamelde awara's. Met opzet had ik, ondanks de ondragelijke honger, het eten van de vruchten zo lang mogelijk uitgesteld. In de hoop eerst bij een kreek te kunnen drinken, had ik mij blindelings dwars door het woud begeven. Zonder resultaat. Omdat mijn tong droog en zwaar aanvoelde, moest ik op een erg geforceerde manier de mootjes fijn kauwen, terwijl iedere slikbeweging een snijdende pijn Frits Wols, Het groene labyrint

23

veroorzaakte in mijn verdroogde keel. Allereenzaamst zat ik daar, overgeleverd aan de wildernis. Te slap om op te staan en te bang om de tocht te vervolgen, temeer daar de avond begon te vallen. Tenslotte bracht ik de moed op verder te trekken, op zoek naar iets dat mijn dorst een beetje zou kunnen lessen. Ongetwijfeld was ik gedoemd de nacht door te brengen onder een boom, en het was duidelijk dat ik dan hopeloos zou zijn overgeleverd aan alle gevaren van de nacht. Plotseling begonnen de siksi-yuru's vanuit alle richtingen te sjirpen. Een oorverdovend lawaai vervulde de schemer. In de verte knipperlichten reeds enkele vroege fayaworons. Ze bewogen zich snel tussen de bladeren en lieten een spookachtig schijnsel achter. Een grillige wisselwerking van licht en donker. Ook de nachtvlinders verkondigden met hun snelle bewegingen het vallen van de avond.



Ik besloot om alvast te zorgen voor een plaats waar ik kon overnachten. Het viel niet mee die te ontdekken, maar na ijverig zoeken slaagde ik erin een door pakira's schoongetrapt stuk land te vinden. Het bleek hoog genoeg te liggen om mij het gevoel te geven dat ik er minder onveilig zat

Frits Wols, Het groene labyrint

24

dan onder het laaghout, waar ik eerder bereikbaar was voor kruipend ongedierte.

Snel zocht ik wat droge palmbladeren bij elkaar. Toen vlocht ik een slaapzak in de vorm van een, de indianen welbekende, draagzak: de moetete. Dat had ik van de schooljongens geleerd. Dikwijls ging ik met ze jagen. Wanneer we dan groot wild hadden geschoten, zag ik ze op een behendige manier zo'n draagzak vlechten, waardoor de last gemakkelijk vervoerd kon worden. Nadat ik zo'n bed geconstrueerd had, liet ik mijn hoofdkwartier in de steek en trok er weer op uit, op zoek naar drinkwater. Met een ruwe steen bracht ik nu en dan een paar flinke beschadigingen toe aan bomen in de omgeving, zodat de terugtocht straks vlot zou kunnen verlopen.

Allerlei bosgeluiden deden mij soms opschrikken. Weliswaar bevond ik mij nu in drassig gebied, maar kans op goed drinkwater had ik praktisch niet. Of ik moest gebruik maken van het stinkende zwampwater dat ik zo dadelijk zou ontdekken. De ongezonde zure lucht bereikte me al. Mijn ervaring in het bos bespaarde me overigens wel ongemak. Zo vreesde ik niet voor het ergste. Als ik het niet langer uithield, kon ik altijd nog van bepaalde lianen drinken, die mijn verschrikkelijke dorst Frits Wols, Het groene labyrint

25

zouden kunnen verdrijven. Alleen het late uur weerhield mij ervan deze planten te zoeken.

Ik bereikte een open plek in het bos. Hoog boven het onkruid verhief zich, zeer tot mijn verrassing, een cocospalm vol jonge en droge noten in trossen. Ik betastte een van de vruchten die onder de boom lagen. Helaas waren ze reeds ontkiemd. Ik moest dus in de palm klimmen. Ik bond een stukje liaan om mijn enkels om het klauteren te vergemakkelijken en zat al gauw in de kruin van de boom. Met een paar forse rukken plukte ik een aantal noten. Deze bevatten veel vocht, en het malse vruchtvlees stilde binnen korte tijd ook de honger. Verzadigd wierp ik de schalen weg die ik opengekregen had door de noten tegen een omgevallen boom te timmeren.

Frits Wols, Het groene labyrint

26





3


De terugtocht ging moeilijker dan ik mij had voorgesteld. Ik begon me zelfs af te vragen of de plekken aan de beschadigde bomen wel zichtbaar zouden zijn. Na enige tijd lopen wist ik het al. Er restte mij nog maar één ding te doen: terug te keren naar de cocospalm en mij in te graven. Zo was ik het veiligst. Een vluchtige blik vertelde mij dat er genoeg grote bladeren lagen. Met een breed schutblad groef ik een kuil in het tamelijk mulle zand. Erg diep kwam ik niet, want al gauw stuitte ik op een harde onderlaag. Het bleek een schelprits te zijn. Wroetend bereikte ik eindelijk de gewenste omvang en ik stapelde droge bladeren in de opening, in de vorm Frits Wols, Het groene labyrint

27

van een bed. In het duister ging ik op zoek naar een bos stevige twijgen en legde die dwars over de kuil. Daar overheen weer wat grote bladeren en zo had ik een luchtig bed. Gelukkig lag dit terrein behoorlijk hoog, zodat het grondwater geen kans had om mij te bereiken.

Plotseling voelde ik me erg eenzaam. Om mij heen klonken allerlei geluiden.

Dichtbij kraste een owrukuku zo irriterend dat ik mijn ergernis niet kon onderdrukken en met een gil het dier verjoeg. Geruisloos vloog het naar een andere boom, want kort daarop hoorde ik het verderweg krassen. Ik draaide me om en om, maar kon niet in slaap vallen. Telkens gingen mijn gedachten naar huis. Wat een nacht zou mijn vrouw nu hebben. Waarschijnlijk zat ze in Karwasjimo bij onze kennissen. Men zou tot laat in de nacht blijven zoeken. Zouden ze de drijvende benzineblikken vinden? Het verschil tussen eb en vloed was zo groot dat die dingen gemakkelijk naar bewoond gebied konden drijven. Het zweet brak mij uit. Hoeveel leed bezorgde ik mijn mensen op dit moment. Ik moest er niet aan denken. Eindelijk, dood-op door de spanningen van die dag, verzonk ik in een zeer onrustige slaap.

Frits Wols, Het groene labyrint

28

Instinctief werd ik wakker. Het kon gebeurd zijn door een geluid dat mij gestoord had, ik wist het niet. In ieder geval richtte ik mij moeizaam op, in mijn versufte toestand niet goed begrijpend wat mij had laten schrikken. Maar wat ik kort daarop hoorde, deed mij van ontzetting tussen het bladerbos wegkruipen. Nog geen vijftig meter van de slaapkuil verwijderd klonk een wreed gebrul dat zich door de begroeide omgeving heen boorde. Zo dichtbij had ik nog nooit een tijger gehoord. Ik hield me heel stil. Het beest had waarschijnlijk van deze omgeving, net als ik, zijn slaapgelegenheid gemaakt. Het scheen het niet bepaald op mij gemunt te hebben want ik hoorde het niet dichterbij komen. Af en toe gromde het wel even en uit de richting waar het ongeveer moest liggen, klonk een tamelijk onregelmatig geluid. Ik had er echt geen idee van wat dat kon betekenen. Soms sloeg het dier heftig met zijn poten tegen de grond of speelde het met wat droge bladeren. Ik bleef in dezelfde houding liggen tot het geschreeuw van de vogels mij vertelde dat het al zeker zes uur moest zijn. Veel had ik niet geslapen, maar ik was nog springlevend. Voorzichtig schoof ik het bladerdek van mijn hoofd af en loerde naar buiten. Het was Frits Wols, Het groene labyrint

29

zonnig en er hingen overal dauwdruppels. Ik kroop behoedzaam uit mijn hol en nam de omgeving op. Alles zag er vredig en rustig uit. Ik ontdekte kolossale tijgersporen en bleef bij een opgeworpen hoop bladeren staan. Die had er de vorige dag nog niet gelegen. Haast onhoorbaar naderde ik het opwerpsel en begon met een stok het heuveltje af te breken, klaar om achteruit te springen als zou blijken dat zich daaronder een giftige slang had genesteld. Toen, eensklaps, vertoonde zich het bloederig karkas van een opengereten hert aan mijn ogen. De ingewanden puilden uit het afzichtelijk verminkte rompgedeelte. Op de grond werden, naarmate ik verder groef, stukjes afgescheurde huid en bloedspatten zichtbaar. Er ging een rilling door mij heen. In plaats van dit hert had ík hier kunnen liggen. Eerst nu werd het mij duidelijk hoe de tijger moest hebben huisgehouden. Eenmaal over deze schok heen, kwam ik tot het besef dat er voor mij eigenlijk een wekenlange voorraad aan vlees lag. Het geluid dat ik in de nacht gehoord had, was beslist afkomstig geweest van het monster, dat het warme bloed had opgeslurpt. Voorlopig zou het wel niet terugkeren om het vlees te verorberen, maar veilig was deze plaats niet meer.

Frits Wols, Het groene labyrint

30

Kon ik er maar op de een of andere manier in slagen een vuurtje te stoken...



Een deel van de morgen benutte ik om te proberen een vonkje te halen uit wat houtmolm. Van de indianen had ik geleerd een vuurboog te maken maar ik had helaas nooit genoeg belangstelling getoond voor hun uitleg, zodat ik enige tijd aan het draaien bleef zonder dat het hout begon te gloeien. Toen ik merkte dat het niets uithaalde, besloot ik het er toch maar op te wagen naar het strand terug te keren. Daar had ik in ieder geval de kans dat een visser mij zag. Ik dronk nog wat van de noten, wikkelde enkele in een paar bladeren en aanvaardde de tocht naar de kust. De sporen die ik de vorige dag had achtergelaten waren nog duidelijk te onderscheiden. Soms twijfelde ik even of ik de juiste richting volgde, wanneer de aarde afdrukken vertoonde van de grote mirafroyti. De vorm van diens poten heeft veel weg van mensenvoeten.

Wanneer ik merkte dat het verkeerd ging, legde ik een paar takken op een hoop als een herkenningspunt. Dan liep ik een eind terug en onderzocht de sporen weer nauwkeurig.

Zo kwam ik tenslotte in de buurt van de zee.

Frits Wols, Het groene labyrint

31

Toen ik tussen de mangroven door de schittering zag van de weerspiegeling van de zonnestralen, begreep ik dat daar de zee of de riviermond golfde. Voorzichtig baande ik mij een weg door de oeverbegroeiing en ademde de frisse zeelucht in.

Nauwelijks hadden de ibissen mij ontdekt of ze vlogen naar een andere plaats langs het strand. Er waren ook enkele opetes. Ze schenen het druk te hebben met het kaal pikken van een dood dier. Het kadaver verspreidde een rauwe lucht. Ik besloot maar een eindje verder te wandelen. Het geluid van de branding klonk boven alles uit. Ik kon niet vaststellen of het eb werd of vloed. Ik was al blij genoeg met de vreemde tekens die de vogels met hun pootjes in het zand hadden gekrabbeld.

Onwillekeurig kreeg je het gevoel alsof je thuis zat bij je mensen.

De uren verstreken en ik zat maar in het zand. Ik tuurde naar de overkant van de rivier. Vaag zichtbare rookkolommen stegen op aan de horizon. Daar moesten de indianenhutten staan. Daar moest Karinja liggen, mijn Karinja, het prachtige dorp van de Caraïben. En welke angsten stond mijn vrouw nu uit in dat dorp? Of zou ze al berust hebben in het noodlot? Nee, tot

Frits Wols, Het groene labyrint

32

op het laatste moment zou ze blijven hopen op een weerzien...

Het ruisen van de zee klonk nu als in een droom. Alles leek zo onwaarschijnlijk.

Het ergste was dat ik heel in de verte de plaats kon zien waar ik thuis hoorde, zonder er bij te kunnen komen. Ik kon nauwelijks zwemmen. En bovendien zou het zonder gereedschappen weken duren voordat ik een vlot had gebouwd om de oversteek te wagen. Zelfs dan moest ik nog rekening houden met de sterke stroming en met de verraderlijke golven. Nee, het werd tijd dat ik mij begon aan te passen aan de omstandigheden.

Tegen elf uur besloot ik te beginnen met de bouw van een primitieve hut. In de nabijheid van het strand verzamelde ik een grote hoeveelheid bladeren van de wilde banaan. De bladsteel van deze plant is slechts van buiten taai, van binnen is hij erg zacht, zodat hij zich gemakkelijk laat afrukken. De zeer grote bladeren zouden goed dienst kunnen doen als dakbedekking. Vervolgens hakte ik met een platte steen net zo lang op een aantal lianen tot de stevige planten stuk gingen. Nu had ik nog wat twijgen en takken nodig. Ik liep een heel eind langs het strand in de hoop wat geschikt drijfhout aan te treffen. Ik

Frits Wols, Het groene labyrint

33

vond inderdaad wat stokken en takken die waren aangespoeld en op de modderige gedeelten van de oever waren blijven steken. Zo kon ik tenminste een begin maken met het werk.

Ik keek uit naar een geschikte plek waar de hut zou kunnen staan. Al snel ontdekte ik een paar bomen die in de vorm van een vierkant bij elkaar stonden. Dat moet ik juist hebben, dacht ik, en ik sleepte de voorraad materiaal erheen. Daarna ontdeed ik de grond van alle onkruid, wat erg veel moeite kostte, omdat niet alle planten zich gemakkelijk lieten verwijderen. Voordat ik kon beginnen met het eigenlijke werk, stond de zon dan ook al pal boven mijn hoofd.

De rechte stokken bond ik aan de vier bomen. Met de taaie lianen ging dat prima.

Het aanbrengen van de twijgjes en de takken dwars over het gevormde vierkant nam meer tijd in beslag omdat deze voorwerpen niet regelmatig van vorm waren en dus niet bij elkaar pasten. Toen de hut gereed was, nam ik een bad in de rivier. De zon scheen nog even onbarmhartig op het landschap. Het was heerlijk te genieten van de koelte van het water. Ik ontspande mij helemaal en liet de golven vrij over mijn hoofd glijden. Toen ik er genoeg van had, stapte ik op de oever Frits Wols, Het groene labyrint

34

en trok mijn kleren aan. Een moment bleef mijn blik rusten op een roodachtig voorwerp dat tussen het struikgewas verscholen lag. Ik ging er snel naar toe en ontdekte tot mijn stomme verbazing het half gevulde benzinetankje dat door de branding op de oever gesmakt was. Van blijdschap greep ik het voorwerp vast, hield het een poosje omarmd en schroefde toen het dopje los. Ik rook er aan. Benzine.

Dezelfde geur die mij soms ziek maakte, stond ik nu op te snuiven. Eindelijk weer iets dat mij dichter bij de redding bracht. Ik liet geen minuut verloren gaan en stapelde dicht bij de hut een hoeveelheid sprokkelhout op. Vervolgens zocht ik wat houtmolm bij elkaar. Toen goot ik een scheutje benzine over de piramide. Nu begon ik twee keisteentjes net zo lang tegen elkaar te wrijven totdat de vonkjes eraf spatten. Spoedig sloegen ze over naar het brandhout en even later was ik de gelukkige bezitter van een vuurtje. Ik deed mijn best om het zo lang mogelijk aan te houden. Daarom begon ik heel veel hout te verzamelen. De grootste blokken wierp ik alvast in het vuur. Die zouden ervoor zorgen dat zelfs tijdens mijn afwezigheid het vuur bleef branden, want ik had besloten het hert uit het bos te halen.

Frits Wols, Het groene labyrint

35





4


De zon neigde reeds naar de kim, toen ik op stap ging. Vreemd, maar ik voelde me veel beter vanaf het moment dat het vuur was begonnen te branden. Ik had een bondgenoot gevonden en een goede ook. Nu hoefde ik me niet meer ongerust te maken over allerlei kruipend ongedierte, over tijgers en over muskieten. Ja die waren eigenlijk het ergst. Het was mij opgevallen dat ze haast niet te zien waren en dat schreef ik toe aan de sterke wind van de laatste dagen. Maar, vroeg ik me af, hoe lang zou dat nog het geval zijn? Zodra de wind ging liggen en het avond werd, kon ik er zeker van zijn dat het mij slecht zou vergaan. Ik was op mijn hoede voor die beestjes

Frits Wols, Het groene labyrint

36

en had daarom een brandende fungu meegenomen (een soort houtmolm dat zeer lang kan blijven smeulen) die een grote rookkolom veroorzaakte.

Ik bereikte vrij snel de kuil. De tijger was niet meer komen opdagen, want het vlees lag er nog zoals ik het achtergelaten had. Dat was een meevaller. Ik had geen mes bij me. Er restte mij dus niets anders dan het hele geval mee te nemen naar het strand. Voordat ik terugging, dronk ik nog wat notevocht. In het begin viel het niet mee zo'n groot gewicht op mijn schouders te torsen, vooral ook omdat ik de fungu geen ogenblik losliet. Maar na een tijdje raakte ik er aan gewend en kon ik de tocht vrij gemakkelijk voortzetten.

Eenmaal terug bij het strand, sloeg ik het dopje van de tank plat op een grote kei.

Daarna stak ik het tussen de spaanders van een opengereten twijgje. Die bond ik stevig aan elkaar vast met een reepje uit mijn broek. Nu had ik ook een mes. Het had wel een rare vorm, maar het deed het aardig. Met enkele flinke halen sneed ik het vlees in grote stukken en legde ze boven het vuur te roosteren. Zo had ik de indianen altijd hun vlees zien klaarmaken. Ik kon nu eten Frits Wols, Het groene labyrint

37

zoveel ik wilde.

Na een half uurtje zat ik de eerste lappen van het half rauwe vlees te verorberen.

Natuurlijk zorgde ik ervoor dat de rest op een zacht vuurtje bleef, omdat het anders door gebrek aan zout zou gaan bederven. Ondertussen was het al laat geworden.

Toch zeker een uur of zes. De siksi-yuru's brachten hun gesjirp ten gehore. In de verte naderde krijsend een troep papegaaien en ara's.

Ik besloot nogmaals een bad te nemen om de gevoelens van eenzaamheid zoveel mogelijk te onderdrukken. Het water was kouder geworden. Toen ik er na een poos weer uit kwam, was de ondergaande zon nog slechts een gloeiende vuurbal aan de horizon. Aandachtig keek ik de silhouetten na van de wegvliegende vogels. Om de tijd te doden, besloot ik nog enkele vuurtjes te stoken. Op deze wijze liep ik ook minder kans dat de een of andere slang mijn hut binnenkwam. Toen ik daarmee bezig was besefte ik plotseling dat ik nog geen bed had gemaakt. Ik ging onmiddellijk op zoek naar nog meer bladeren. Nu ik een soort mes bezat, ging het veel sneller dan die morgen. Al gauw kon ik met een tevreden gezicht mijn ‘bed’ uitproberen en knut-Frits Wols, Het groene labyrint

38

selde ik vervolgens een paar gebruiksvoorwerpen in elkaar: een tandenborstel van een fijngestampt twijgje, enkele puntige stokjes, een mandje van palmbladeren, een speer en tenslotte stampte ik uit de bosananas een behoorlijke hoeveelheid garen tevoorschijn. Ik had de avond nuttig gebruikt. Voor ik naar bed ging, kontroleerde ik nog eenmaal de aangelegde vuurtjes.



Uitgerust stond ik de volgende morgen op. Het eerste wat ik deed, was de kleine smeulende vuurtjes doven. Het grootste vuur liet ik doorbranden. Daarna nam ik een duik in de rivier en poetste ik met de primitieve tandenborstel mijn tanden. Overal groeide de geurige anesiwiwiri. Ik plukte enkele bladeren en wreef me daarmee in.

Ik voelde me nu prettiger. Terwijl de ochtendbries door mijn haren streek, ademde ik de prikkelende boslucht in. Van mijn broek was niet veel meer overgebleven.

Daarom prikte ik gaatjes in de stof en reeg de grote scheuren dicht. Weliswaar werd het kledingstuk daardoor een beetje strakker, maar dat was minder erg dan dat ik pijnlijke wonden veroorzaakt door stekelige planten zou oplopen. Na dit karwei besloot ik

Frits Wols, Het groene labyrint

39

op mijn gemak te eten en daarna wat te gaan lopen.

Met op mijn rug een bundeltje, waarin wat vlees en een noot die ik had meegenomen van de schelprits, en in mijn handen de speer en het zelfgemaakte mes, ging ik even later de onzekerheid tegemoet. Na een paar minuten lopen was ik al kletsnat van de dauwdruppels die van de bladeren vielen. In de hoge bomen bespeurde ik vreemdsoortige vogels en apen, die ik met stomme verbazing aanstaarde.

Landschildpadden kropen traag voor mijn voeten weg. Dit was meer dan een natuurliefhebber zou kunnen verlangen. Een enorme verscheidenheid aan orchideeën en andere wilde bloemen vormde een apart deel van deze schouwburg. Hoewel ik een gevangene was in het oerwoud, begon ik mij er steeds meer in thuis te voelen.

Zo mooi had ik het bos nog nooit gezien. Misschien kwam het omdat hier nooit een mens kwam. In ieder geval had ik nog niets ontdekt dat op de aanwezigheid van mensen duidde, hoewel de cocospalm misschien lang geleden door een Franse boer geplant was.

Op bepaalde ogenblikken vergat ik dat hier niet mijn thuis was en kwam er een verlangen in

Frits Wols, Het groene labyrint

40

me op mij met de jungle te verzoenen, een primitief bestaan te leiden en niet meer aan terugkeer naar de bewoonde wereld te denken. Luidkeels begon ik te zingen. Ik was op dit ogenblik koning. Alle dieren waren mijn ondergeschikten. Als enige mens in dit groene labyrint kon ik mij ongestraft de vrijheid veroorloven mezelf tot heerser uit te roepen. Allerlei rare gedachten kwamen in mij op. Al hakkend en ploeterend stapte ik verder. In mijn hoofd had zich één gedachte vastgezet: ik ben mens en de mens is heerser over al wat leeft, over planten, dieren, insekten, alles, alles, alles...

Ik voelde me duizelig worden. Ik liep maar verder en maakte mezelf steeds wijs dat ik de natuur de baas was. Niets kon mij deren. Niets. Plotseling begon ik sneller te lopen. Ik besefte dat zich een vrees van mij begon meester te maken. Op de een of andere manier had ik door de spanningen van de laatste dagen een soort psychische strijd moeten voeren zonder dat ik mij daar tenvolle van bewust was geweest. Niet de honger, niet de dorst en niet de vele moeilijkheden die mij overal wachtten, zouden mij krankzinnig maken, maar de sluipmoordenaar die eenzaamheid heet. Hoe meer ik er aan dacht dat ik alleen in het bos was, Frits Wols, Het groene labyrint

41

alleen als mens, des te sneller begon ik mij door het struikgewas heen te werken.

Soms zag ik een slang of een troep pingo's. Het kon me allemaal niets schelen. Als ik maar vooruit kwam, steeds vooruit. Toen ik eindelijk uitgeput neerviel, toen pas besefte ik dat ik ziek was. De beruchte bosziekte waar de indianen mij over verteld hadden, was nu ook mij de baas. Bange gedachten speelden vanaf dat moment hun spelletje met mijn verzwakte geest. Ik herinnerde me in mijn versufte toestand vaag de verhalen die ik reeds als jongetje van zeven had horen vertellen. Verhalen over de gevreesde kantamasu: het termietennest dat onophoudelijk een wit schuim afscheidt. Men beweert dat er een boze geest in zit en dat iedereen die er geen eerbied voor toont, door in zijn nabijheid te spugen of zijn behoefte te doen, de wraak van de geest over zich roept en er aan ten prooi valt. Diep in het bos klonk het gebrul van een troep babunapen. Het geluid klonk erg dichtbij en echode tegen de woudreuzen. Ik wist niet meer waar ik zat. Alle gevoel voor richting was ik kwijt.

Het enige waar ik aan dacht was thuiskomen. Niets anders interesseerde mij. Ik had geen verklaring voor deze plotselinge verandering van mijn gemoedstoe-Frits Wols, Het groene labyrint

42

stand. Moeizaam stond ik op en vervolgde mijn tocht. Mijn huid voelde klam aan.

Ik hijgde, rende verder. Ik probeerde mij na een val op te richten en wankelde tenslotte. Eindelijk greep ik mij vast aan een boom. Het werd duister voor mijn ogen.

Ik riep enkele malen de naam van mijn vrouw, liet de boom los, wankelde nog enkele stappen verder en zakte toen in elkaar. Schimmen slopen om mij heen. Sommige dansten of maakten vreemde schijnbewegingen voor mij, net als de wajangfiguren tijdens een opvoering. Toen, langzaam, werden ze vager, steeds vager... De duisternis werd volledig voor mijn ogen en ik dook weg in de ruimte, de duistere ruimte. Heel diep...



Het gekrijs van de kleine saguwenkes deed mij ontwaken. Vermoeid keek ik omhoog naar de vlugge aapjes die, toen ze mij zagen bewegen, snel tussen het dichte lover verdwenen. Iets in mijn binnenste vertelde mij dat ik niet meer dezelfde was als daarnet. Ik voelde me uitgeput. Lusteloos stond ik op en deed een paar stappen in de richting van een maripapalm. De vruchten zagen er rijp uit. Ik had dorst en keek naar de volle tros. Een vreemde lach ontsnapte aan mijn Frits Wols, Het groene labyrint

43

keel. Ik liet de vruchten met rust.

Terwijl ik daar onder de boom zat, probeerde ik een beeld te krijgen van de situatie waarin ik thans verkeerde. Ik herinnerde mij dat ik vrolijk gestemd van de kampplaats vertrokken was. Ook kon ik mij nog de tocht voor ogen halen. Maar de plotselinge verandering van stemming kon ik nog steeds niet vatten. Ik kneep in mijn armen.

Gevoel had ik nog. Ik lachte opgelucht. Tegelijkertijd besefte ik dat mijn denkwereld zich volledig had verplaatst in die van de ‘primitieven’. Oeroude twijfels kwamen in mij op. Mijn ouders waren katholiek, zelf had ik een keurige katholieke opvoeding genoten, maar nu voelde ik mij zo eenzaam dat het geloof mij niet uit de misère kon helpen. Misschien had ik te weinig vertrouwen in God. Ik wist het niet. In ieder geval schaamde ik mij. Stel je eens voor, dacht ik, dat een dorpeling mij tegenkwam in deze verschrikkelijke strijd. Hoe dikwijls had ik niet daguweslangen dood geslagen om de bijgelovige mensen te tonen dat er geen wraakzuchtige geesten in deze dieren huisden. Nu kon ik niet eens genoeg zelfvertrouwen en geloof opbrengen om mezelf te blijven in deze benarde situatie.

Ik staarde wazig voor mij uit. Eigenlijk was Frits Wols, Het groene labyrint

44

ik verrast dat ik nog helder kon denken. De menselijke geest is toch een raar ding, dacht ik. Je weet niet wat je er aan hebt. Je denkt dat je jezelf kent, maar ondertussen ben je de grootste onbekende van jezelf. Ik richtte me op. De zinloos lijkende overwegingen waarop ik mij betrapte, waren toch enigszins nuttig gebleken. Nu voelde ik mij althans weer een beetje mens. Langzaam begon ik verder te lopen.

Aangezien de omgeving mij volkomen vreemd voorkwam, deed ik ook geen poging een bepaalde richting te volgen. Ik koos letterlijk de weg van de minste weerstand en ontweek zorgvuldig alle obstakels die zich voordeden. Helaas begon de dorst mij weer te kwellen. Ik volhardde echter koppig en dronk niet van de noot. Misschien had ik hem later veel harder nodig. Steeds verder dwaalde ik af. De schoonheid van het woud interesseerde mij allang niet meer. Wanneer ik een dier tegenkwam schrok ik niet eens meer. Verdoofd als ik was liet alles mij onverschillig. Onwillekeurig voelde ik aan mijn gezicht. De jukbeenderen staken scherp uit.

Ik schatte de tijd. Het zou elf uur kunnen zijn. Het bos werd ijler. Nu en dan merkte ik zelfs een stondoyfi op. Deze vogels komen Frits Wols, Het groene labyrint

45

meer voor in savannes, waar ze naast hun voedsel ook zanddeeltjes oppikken.

Enigszins verrast sleepte ik mij voort en stond spoedig voor een uitgestrekte vlakte.

Het witte zand schitterde in het felle daglicht. Ik hield enige tijd mijn ogen stijf dicht om te wennen aan de stralen van de zon. Ik voelde mij te slap om nog echt blij te kunnen zijn. Vooral toen de wijdsheid van het land mij aangaapte vermengde mijn opluchting zich weldra met een gevoel van teleurstelling. Geen spoor van mensen te bekennen. Niet eens een verlaten hut. Welke ellende wachtte mij opnieuw in deze dorre vlakte?



Terwijl ik mijn ogen liet dwalen over de savanne, zag ik boven de boomtoppen vogels vliegen. Het kleurrijke van dit alles gaf toch weer wat hoop en was voor mij een aansporing om de moed niet te verliezen. Langzaam begon ik mijn zere voeten in het hete zand te zetten. Dat deed erg veel pijn, maar er stonden genoeg struiken die hun takjes boven het verhitte zand spreidden. Zo vormden ze hier en daar schaduwplekjes, die aan mijn voetzolen enige verlichting boden. De zon daarentegen verschroeide mijn rug onophoudelijk en het duurde niet lang of er was een scherp Frits Wols, Het groene labyrint

46

kontrast tussen de bedekte en onbedekte delen van mijn lichaam. Ik smachtte naar water. Droog als een kurk voelde mijn tong aan. Eindelijk kon ik de verleiding niet langer weerstaan. Ik sloeg de noot kapot en leste mijn dorst. Nu was ik geheel afhankelijk van mijn omgeving. Lukte het mij niet een beekje te ontdekken, dan was het met mij gedaan. Hoewel een sterk gevoel van vermoeidheid over mij kwam, had ik nog genoeg energie om de omgeving nauwkeurig af te lopen, op zoek naar een kreek. Mijn moeite werd beloond. Voordat ik het wist stond ik voor een opvallend weilge begroeiing van de vlakte. Enkele bomen, voornamelijk mauriciuspalmen, staken hun kronen hoog uit boven het onderhout. Toen ik bij de kleine oase aangekomen was, hakte ik mij hijgend een weg door de talrijke obstakels. Spoedig hoorde ik het geluid van stromend water en even later stond ik tot mijn enkels in het frisse nat. Ik kleedde mij uit en ging languit in het smalle ondiepe beekje liggen. Het water was onbeschrijflijk verkwikkend. De sriba's keken me aan alsof ze zich afvroegen wie deze vreemde indringer wel kon zijn. Ik liet enkele stukjes van de noot in het water vallen en genoot van het spel der vissen. Toen ik hele-Frits Wols, Het groene labyrint

47

maal was opgeknapt verliet ik de beek en trok mijn kleren aan, of liever gezegd, het ondergoed, mijn borstrok en het weefsel dat eens een lange broek was geweest. Door het contact met het water deden de wonden bijzonder veel pijn. Door de felle zonnestralen waren ze enigszins uitgedroogd, maar nu gingen ze weer open met alle nare gevolgen van dien. Ik probeerde weinig aandacht te besteden aan de pijn. Nadat ik flink had uitgerust, vervolgde ik mijn weg in de richting waar de zon onder ging.

Het had geen zin terug te keren naar het strand. Dat haalde ik nooit, bovendien wist ik de weg ook niet terug. Aan mijn vondst had ik voorlopig iets gehad. Ik had geen dorst meer. Maar hier blijven in de nabijheid van drinkwater en ten koste van de tijd die mij ieder ogenblik redding kon brengen, dat wilde ik ook niet.

Ik zette de tocht voort en peuterde ondertussen aan het hertevlees in mijn draagmand om ervoor te zorgen dat mijn maag zijn werkzaamheid niet zou verliezen.

Ik zocht moeizaam een uitweg tussen de lianen, toen plotseling het gras voor mijn voeten hevig begon te bewegen. Van schrik deinsde ik terug. Op dat ogenblik verhief zich boven het onkruid de reusachtige kop van Frits Wols, Het groene labyrint

48

een boa constrictor. Ik aarzelde geen moment maar zocht een goed heenkomen in de omgekeerde richting. Mijn hart bonsde woest. Eerst toen ik een flink eind gelopen had, bleef ik bevend staan en dacht na. Behoedzaam koos ik een andere weg terwijl mijn ogen onafgebroken de omtrek afzochten. Gelukkig hoorde of zag ik niets meer van het beest.

Naarmate ik verder liep, ging de zon lager staan. Enkele vogels begonnen reeds hun avondlied te zingen. Hier in de vlakte hoorde ik geen siksi-yuru's, maar het viel me wel op dat er ontelbare libellen om me heen door de lucht schoten. Weldra begreep ik waarom ze zich vooral in dit gebied ophielden. Het onheilspellende gezoem van miljoenen muskieten klonk mij reeds van verre in de oren. Libellen leven voornamelijk van deze boosdoeners, vandaar dat ze hier zoveel te zien waren. Nu zou voor mij een verschrikkelijke tijd aanbreken. Hier woei niet de sterke zeewind, die de vleugeltjes van de bloeddorstige plaaggeesten stuk maakte. Voor de tweede maal sinds ik het veilige strand verlaten had, voelde ik angst in mij opkomen. Mijn zenuwen waren tot het uiterste gespannen. Reeds drongen de eerste angels van de bloedzuigers in mijn uitgedroogde

Frits Wols, Het groene labyrint

49

huid. Ik was gedoemd het slachtoffer te worden van de maku.

De duisternis deed haar intrede: als donkere schimmen tekenden zich de bomen af aan de zoom van het oerwoud. De zachte glans die uitstraalde van de slierten wolken ging over in de meest fantastische kleurenkomposities. Hoog in de lucht cirkelden nog enkele late vogels. Door hun sierlijke vlucht onderscheidden zij zich van de fladderende vampiers. Hun vleugelslagen veroorzaakten een lichte deining in het haast onbeweeglijke luchtruim. De duikvluchten van deze zoogdieren deden mijn angstgevoelens tot het uiterste stijgen. Eenzaam, onbeschrijflijk eenzaam sjokte ik verder, hopend op een onwaarschijnlijke bevrijding. Ondertussen probeerde ik met een takje de muskieten af te weren. De fungu was natuurlijk allang uitgedoofd.

Ik kon niet snel genoeg met mijn wapen zwaaien. De wrede insekten daalden van alle kanten tegelijk op mijn onbeschermde lichaam. Zelfs de kledingstukken aan mijn lijf waren niet bestand tegen de angels die als naalden in de huid prikten. Ik werd er razend van, maar durfde niet eens mijn mond open te doen om een vloek te uiten, uit vrees dat ze in mijn keel terecht zouden komen.

Frits Wols, Het groene labyrint

50

Een ware terreur brak los. Aleer ik een paar stappen kon doen, zagen mijn armen en benen helemaal zwart. Ik wist niet waar te blijven. Wanneer er toevallig struiken voor mij opdoemden, betekende dat een korte verlichting. Dan kon ik mij door het onkruid heen wringen en ondervond ik minder last. Vaak hoorde ik in de nabijheid het waarschuwende geratel van de sakasneki.

Ik keerde mij plotseling om. Had ik iets gehoord? Ik spitste mijn oren en stond een ogenblik doodstil. Inderdaad, daar klonk het weer. Een dof geluid dat klonk als de slag van een bijl tegen een boom. Ik kon mijn oren niet geloven. Zou er dan toch nog hoop zijn? De holle slagen klonken met regelmatige tussenpozen over de vlakte.

Ik luisterde gespannen uit welke richting het geluid kwam. Ik liep met nieuwe hoop verder en merkte al gauw dat de vlakte ergens in de buurt ophield. Was ik de vlakte overgetrokken, of was ik via een omweg teruggekeerd bij het bos dat ik achter mij waande? Zou ik door de duisternis misleid zijn? Hoe dan ook, het deed er weinig toe, ik wist nu zeker dat er mensen in de buurt waren. Mijn droefgeestige stemming van de laatste uren maakte nu plaats voor een opge-Frits Wols, Het groene labyrint

51

wektere bui. Ik naderde de haast onzichtbare bosrand. De muskieten vierden hun zuiglust bot op mijn huid. Geen plekje bleef gespaard.

Frits Wols, Het groene labyrint

52





5


Een akelig gevoel bekroop mij toen ik een log aandoende, overhellende kankantri ontwaarde. De woudreus waaraan vele goede, maar ook zoveel kwade eigenschappen worden toegekend door de bewoners van het bos. Daar stond hij, breed en hoog: de wortels kronkelden wild tussen het onderhout dat zich om hem heen verdrong als kinderen om de lange benen van hun vader. Eigenlijk voelde ik mij ook maar een kind op dat ogenblik. Het liefst had ik iemand bij me gehad, die alle leed met mij kon delen. Dan zou alles anders geweest zijn, dan had ik tenminste een troost. De omvang van de boom deed mij even huiveren. In de verte klonk nog altijd het Frits Wols, Het groene labyrint

53

doffe geluid. Naarmate ik dichterbij kwam, werd het duidelijker hoorbaar en verloor het allengs het omfloerste, gedempte dat mij aanvankelijk had doen vermoeden dat ik met een houthakker te doen had. Plotseling rook ik iets bekends: de lucht van vers geroosterde vis. Nadat ik een paar stappen verder had gelopen, ontdekte ik tussen de dikke wortels van de boom een mandje waaruit de heerlijke geur bleek te komen.

Vlak ernaast lag nog een lemen potje, waaruit een stuk watermeloen stak. Nu was ik er van overtuigd dat hier indianen of bosnegers zaten. Wie anders in de wildernis zou gaan offeren aan een boom? Terwijl mijn gedachten zich concentreerden op dat wat ik hoorde, lette ik minder op wat ik zag of rook. Het was dan ook een geweldige verrassing toen ik tussen de bomen door het schijnsel bemerkte van een kampvuurtje, dat met zijn vlammen dreigende schimmen uitbeeldde op het decor van de nacht.

Verschrikt hield ik de pas in. Mijn ogen zochten de omgeving af. Niemand was er te bekennen. Blijdschap en twijfel vervulden mij. Was ik gered? Maar waarom zag ik niets anders dan het vuur? Waar zat de persoon die hier in het oerwoud het licht had gebracht dat al het ge-Frits Wols, Het groene labyrint

54

vaar op een afstand kon houden? Ik werd ongeduldig. Een ingeving deed me lang en luid roepen: ‘Woeoeoeoeooe! Woeoeoeooe, suma dya?’ Niemand antwoordde.

Ik herhaalde enkele malen de roep, maar het bos leek uitgestorven. Toen trok ik de stoute schoenen aan en liep op het vuur af.

Slechts enkele meters scheidden mij nog van de vlammen, toen ik vlak achter mij het geluid van een krakend takje hoorde. Bliksemsnel keerde ik mij om. Voor ik echter iets kon zien, trof een zwaar voorwerp mij tegen het hoofd. Op datzelfde ogenblik zakte ik in elkaar terwijl alles voor mijn ogen vervaagde...



‘Eh monsieur, vous dormez encore?’ Iemand boog zich over mij heen. Ik hoorde nu duidelijk zijn stem, maar door de stekende hoofdpijn had ik weinig lust mijn ogen te openen. Door de smalle opening van mijn linkeroog loerde ik omhoog. Een baardige blanke met een gebruinde huid grijnsde mij toe. Over zijn harige borst waren tekeningen getatoueerd. Een vaag vermoeden kwam in mij op. En ongemerkt sloot ik mijn oog weer. Deze man was beslist een gevluchte gevangene uit St. Laurent du Maroni tegenover

Frits Wols, Het groene labyrint

55

Karwasjimo. Maar direkt daarop besefte ik dat dat uitgesloten was. Er bestonden immers geen déportés meer. Die hadden reeds jaren geleden hun vrijheid terug gekregen. De meesten waren toen teruggekeerd naar hun geboorteland Frankrijk en de overigen hadden zich als vrije burgers gevestigd in Frans Guyana of in het naburige Suriname. Veel verhalen had men mij verteld over deze mensen. Ze waren erg wreed geworden door de behandeling die ze hadden gekregen in de gevangenis. Soms waren ze elkaar geboeid en al te lijf gegaan, met vlijmscherpe messen, om enige afwisseling te brengen in hun bestaan. Omdat ze altijd geweten hadden hoe de wetten toen waren, hadden ze zich nooit druk gemaakt om hun leven. Enkele keren hadden ze geprobeerd te vluchten, hetgeen enkelen onder hen gelukt was. Maar het overgrote deel der vluchtelingen werd meestal ontdekt, nu eens door een cipier die ze dan als een hond doodschoot, dan weer door een indiaan wiens eigen leven dan groot gevaar liep.

Iedereen was overigens verplicht zo'n ontdekking bekend te maken aan de politie.

Als ik dacht aan de gruwelijke verhalen die de ronde deden over de uit Frankrijk verbannen déportés, liepen de koude rillingen over Frits Wols, Het groene labyrint

56

mijn rug. Was het een wonder dat ik thans nog met ontzag dacht aan wie deze schrikaanjagende figuur mogelijk kon zijn? Tenslotte besloot ik niet langer te doen alsof ik bewusteloos was. Ik kermde wat en richtte mij toen steunend op. In zijn linkerhand hield de man een beker gereed om mij te laten drinken. Zonder een woord te zeggen pakte ik de beker aan. Het was verrukkelijk. Nu dronk ik eindelijk weer eens wat koffie.

‘Bien, bien’, sprak de man weer, terwijl hij goedkeurend naar mij keek. Ik wist niet hoe ik het had. Was hij nou mijn vijand of een barmhartige samaritaan? De slag tegen mijn hoofd sprak overigens wel duidelijke taal. Door mijn schoolkennis van het Frans en door het contact met Franssprekende indianen was ik zo ver dat ik een vlot gesprek kon voeren met de vreemdeling. Hij bleek inderdaad een ex-gevangene te zijn.

De man liet zijn schorre stem klinken tussen het lover van de knoestige bomen.

Een minuut of vijf bleef het doodstil en niemand verscheen op zijn roep. Toen echter dook uit het niets een gedaante op, die mijn hart tot barstens toe deed bonzen. Een lugubere figuur, van top tot teen bezaaid met de vreselijkste gezwellen. Jacques, zoals mijn gastheer zich aan mij had voorgesteld, Frits Wols, Het groene labyrint

57

merkte de verandering in mijn gezichtsuitdrukking op. Haastig begon hij te vertellen over een lepra-explosie die hem en Pierre had overvallen. Overigens waren tot dan toe slechts zijn handen en oren aangetast, maar bij Pierre was het anders gelopen.

Die scheen erg vatbaar te zijn voor deze verschrikkelijke ziekte, vertelde hij. Ik luisterde nauwelijks. Mijn blikken waren vastgehecht aan de verschijning. Langzaam naderde de man ons. De ziekelijk strakgetrokken huid van zijn gelaat belette mij de uitdrukking van zijn gezicht te zien. Het was vertrokken tot een afschuwwekkend masker. Medelijden en angst vervulden mij. Ik was terecht gekomen in een leprahaard.

Al de schone gedachten die ik eerst bij me had gedragen over de ongereptheid van de natuur, waren in een tel verdwenen en hadden plaats gemaakt voor een wrok tegen mijn afzondering in het oerwoud. Zelfs hier achtervolgde het leed van de wereld de mens. God... een grote twijfel in de Schepper kwam in mij op. Zou God de mensen geschapen hebben om dit alles te doorstaan? De lepralijder keek mij van onder zijn haarloze wenkbrauwen aan. In zijn blik lag iets wreeds en tegelijkertijd iets vreesachtigs. Ik gaf hem een hand om zoveel mogelijk zijn wan-Frits Wols, Het groene labyrint

58

trouwen tegenover mij weg te nemen. Hij zei niets en verroerde zich ook niet maar keek mij doordringend aan, minachtend. Eindelijk verbrak Jacques de stilte.

‘C'est bien ici, n'est ce pas, Pierre?’ De aangesprokene besteedde geen aandacht aan de woorden. Hij bleef maar staan en hield zijn ogen onafgebroken op mij gericht.

Ik begreep niet wat hij van me wilde. Plotseling zag ik de sterk verminkte lippen zich plooien voor het uiten van een woord.

‘Oui, c'était moi!’, sprak hij dreigend. En hij vervolgde op effen toon dat hij mij had neergeslagen. Hij was mismaakt, zei hij, maar hij was tenminste nog een blanke.

Zijn huid die nauwelijks enig leven vertoonde was blank. Een gevoel van medelijden voor deze arme stakker kwam in mij op. Wat een wereld, dacht ik. Dat de man in een dergelijke toestand nog de durf had zich te beroepen op zijn blanke huid, was wel droevig. Nu pas zag ik in, waarom hij mij zo vreemd en zwijgend had staan opnemen. Deze verminkte mens had een diep minderwaardigheidscomplex, dat hij zelfs hier in Gods natuur durfde te compenseren met zulke belachelijke opmerkingen.

Ondertussen probeerde zijn metgezel hem in

Frits Wols, Het groene labyrint

59

Patois te wijzen op zijn beledigende opmerking. Hij staarde echter onafgebroken naar mij en herhaalde steeds weer zijn minachtende woorden. Toen Pierre een dreigende houding aannam, maakte zijn vriend enkele gebaren met zijn hand. Het volgende ogenblik verdween de eerste knipperend met de ogen in de duisternis en bleef slechts het beeld van zijn verwrongen gelaat mij voor de ogen zweven. Ik keek vol ontzag naar de hypnotiseur. Hij was zijn metgezel helemaal de baas, dacht ik, en ik was benieuwd wie hem deze kunst had geleerd. Ik zou nog veel meer willen weten over het leven en denken van de Fransman.

Op zijn uitnodiging vergezelde ik hem naar zijn onderkomen. We liepen langs lange rijen vissen, die op primitieve stellages lagen. Waarschijnlijk had hij ze overdag gevangen en had de duisternis hem overvallen, zodat hij ze nu pas kon schoonmaken om ze daarna, zoals de indianen dat doen, op het vuur te roosteren of te roken.

Na enige tijd bemerkte ik in de verte een lichtje. Toen ik naderbij kwam, zag ik in het flauwe schijnsel op de achtergrond een reusachtige hut. Het dak was van pinabladeren,

Frits Wols, Het groene labyrint

60

de muren waren gebouwd van de stammen der pinapalmen, de prasara, waarmee haast iedere dorpeling zijn hut beschermde. Toen we bij de hut aangekomen waren, liet Jacques mij binnengaan. Ik durfde niet zo best, maar was toch blij dat ik de nacht niet in eenzaamheid hoefde door te brengen, buiten onder de blote hemel.

Frits Wols, Het groene labyrint

61





6


‘Dit is mijn huis!’, riep Jacques. Zijn ogen schitterden. Terwijl ik op een ruwhouten bank plaats nam, liet ik mijn ogen gaan over het interieur: er was een tussenschot, waarachter waarschijnlijk de kamer van Pierre. Een muffe lucht hing in het vertrek.

Overal lagen op de lemen vloer rieten manden, sommige gevuld met aardvruchten, andere met gebruiksvoorwerpen, zoals kapmessen, een oeroud koffiemolentje, heel veel touw en een primitief spinnewiel, dat bij iedere indiaanse vrouw te vinden is.

Toen ik omhoog keek, zag ik in het dak een massa pijlen steken. Verder hingen er nog een drietal bogen en een mand, volgepropt met Frits Wols, Het groene labyrint

62

ruwe katoen. Toch zag ik weinig kledingstukken. Slechts een gehavende broek, wat ondergoed en een sierlijk opgesmukte hangmat deden mij vermoeden dat het spinnewiel eens zijn diensten bewezen had.

De man keek mij plotseling aan en zei: ‘Hoe bent u eigenlijk hier terechtgekomen?’

Ik begon mijn verhaal te vertellen. Hij scheen er schik in te hebben, want nu en dan onderbrak hij mij en merkte iets geestigs op. Vooral toen ik begon over de angsten die ik had moeten uitstaan, lachte hij hartelijk.

‘U zou nodig eens uw filosofie moeten herzien, denkt u niet?’ Weer keek hij mij zo vreemd aan. Zijn ogen zagen er gewoon uit, maar hij had iets in zijn blik dat mij ervan weerhield hem helemaal te vertrouwen. Het schijnt dat die vent mij ook al tracht te hypnotiseren, dacht ik.

Toen ik uitgesproken was, vulde hij het ontbrekende hoofdstuk aan dat ik door de slag, die ik gekregen had, niet had kunnen voltooien. Jacques vertelde mij hoe hij een grote vangst had gedaan in een der beekjes in de nabijheid. De vissen moesten worden gebarbacot, dat wilde zeggen op een zacht vuurtje met heel wat groene bladeren gerookt, zodat ze een poos-Frits Wols, Het groene labyrint

63

je meekonden zonder te bederven. Omdat het dorre hout niet geschikt was voor dit werk, had hij enkele jonge boomstammen omgehakt, terwijl Pierre de werkzaamheden verrichtte die nodig waren om de vissen te barbacotten. Pierre had de taak gekregen om de takken en stengels te halen, maar toen hij een hele poos was weg gebleven, wilde Jacques graag weten wat er aan de hand was. Plotseling had hij een bekend geluid gehoord. Hij had zich gehaast naar de plaats vanwaar hij de menselijke roep had opgevangen, en hij had Pierre aangetroffen die gebogen stond over het bewegingloze lichaam van een man. Jacques keek mij ernstig aan. Op zijn trage manier van spreken vertelde hij mij, dat Pierre vastbesloten was geweest om een einde aan mijn leven te maken. Aan zíjn tussenkomst had ik het te danken dat ik nu nog leefde. Toen vertrok zijn mond tot een spleet. De uitdrukking op zijn gezicht veranderde helemaal. Even keek hij rond alsof hij naar iets zocht. Toen riep hij driftig:

‘Pierre! Viens ici!’ In de karig verlichte kamer werd de atmosfeer drukkend. Ik verroerde geen vin en loerde gespannen naar het van bladeren gevlochten scherm voor de deuropening in het tussenschot.

Frits Wols, Het groene labyrint

64

Ik zag iets vaag bewegen. Het scherm werd door twee handen opzij geschoven en daar stond Pierre, wezenloos voor zich uitstarend. De doorborende ogen van Jacques ontmoetten die van zijn huisgenoot. Eerst zeiden ze geen van beiden iets, maar na een poosje verbrak Jacques de stilte. ‘Ga zitten!’, sprak hij. De aangesprokene zette zich gelaten neer op de houten bank tegenover mij. Hoewel zijn blik nog even wezenloos bleef, verdween de monsterachtige grijns op zijn gezicht geen ogenblik.

Nu viel het mij ook op dat hij niet blond was zoals Jacques. Het afgesnoeide haar was gitzwart en de scherpe neus vertoonde ondanks de verminking, een duidelijke kromming. Er ging een flits door mijn hoofd. Die man had gemengd bloed. Hij had teveel van een indiaan.

‘Hebt u al iets ontdekt?’, vroeg Jacques mij. En of!, dacht ik bij mezelf, maar ik deed alsof ik niet begreep waar hij het over had. Zijn stem daalde toen hij mij zijn geheim vertelde. Een geheim dat ik al direkt vermoed had, toen ik naar Pierre keek.

‘Hij is mijn zoon’, sprak hij toonloos. Pierre was zijn bloedeigen zoon. Toch leek hij haast even oud als zijn vader. Die schatte ik op onge-Frits Wols, Het groene labyrint

65

veer zestig. Uit het verhaal van Jacques begreep ik dat Pierre's moeder een indiaanse was die jaren met deze man gesleten had. Nu kreeg ik ook te horen hoe mijn gastheer deze vrouw geschaakt had. Tijdens zijn eerste jaar in het oerwoud had hij een dorp ontdekt bij de kust van Frans Guyana. Daar had hij vrede gesloten met de indianen, die nog niet wisten dat hij een ontsnapte gevangene was. Immers, hij was erin geslaagd gewone burgerkleren te vinden. Hij had de indianen voorgehouden dat hij een bioloog was die de opdracht had gekregen om enkele belangrijke planten te onderzoeken.

Men had hem direkt geloofd omdat hij de kunst verstond zich voornaam voor te doen. Wekenlang had hij op kosten van de onwetende mensen geleefd en hij had veel van ze geleerd. Toen maakte hij kennis met het meisje dat later zijn vrouw zou worden en verdween spoedig met haar in het diepe woud. Aan de indianen had hij verteld dat een patrouille militairen ergens op hem wachtte om hem veilig terug te brengen naar de hoofdplaats. Intussen was het de vrees voor ontmaskering die hem tot deze vlucht gedreven had. Sindsdien had hij zich niet meer bekommerd om de bewoonde wereld en had hij zijn eigen

Frits Wols, Het groene labyrint

66

leven geleid in het woud. De souvenirs die hij had meegenomen gebruikte hij om aan de kost te komen. Pijlen, vuurstenen en nog veel meer. Toen zijn vrouw het bedrog ontdekte, was het al te laat. Ze was zwanger van hem en kon niet zonder meer terugkeren naar het dorp. Zo bleef ze dus bij hem en was een grote steun voor deze ontaarde blanke. Toen het kind geboren moest worden, viel het niet mee om het zonder de hulp van een ervaren indiaanse ter wereld te brengen. Maar Jacques deed zijn best en verzamelde al de kruiden die zijn vrouw hem in de loop der maanden had doen kennen. Hiermee nam ze geregeld baden en alles verliep naar wens. Toen het jongetje groot genoeg was, ging het leven veel beter. Het kon bij alles de helpende hand bieden en was vooral voor zijn moeder een grote steun.

Ondertussen verlangde de vrouw nog erg naar haar geboortedorp. Maar ze liet gedurende al die jaren helemaal niets merken, uit vrees dat haar man haar weinig vrijheden zou gunnen. Op een morgen stapte Jacques uit zijn hangmat en kwam tot de ontdekking dat zijn vrouw verdwenen was. Omdat hij enkele gebruiksvoorwerpen miste, begreep hij dat ze hem in de steek

Frits Wols, Het groene labyrint

67

gelaten had. Haar zoon had ze niet meegenomen en daar was hij haar dankbaar voor.

Hij wist dat ze hem niet aan haar stamgenoten zou overleveren en bleef dus waar hij was. Sindsdien had hij zijn vrouw nooit meer gezien. De enkele indianen die hij soms tegen kwam, hadden hem nooit lastig gevallen. Integendeel, ze ontweken hem uit vrees dat er iets ergs met hen zou gebeuren, indien ze hem het leven ontnamen.

De nacht werd kouder. De ogen van Jacques werden dof. Hij vervolgde met schorre stem zijn verhaal. Eens moest hij een lange tocht maken naar een groep rubberbomen.

Daar zou hij minstens twee dagen verblijven om het melkwitte sap uit de bomen te halen, waarmee hij verschillende gebruiksvoorwerpen maakte. Pierre zei echter dat hij liever thuis wilde blijven om een visnet te vlechten. Hij was al een opgeschoten knaap en niet bang om alleen in het kamp achter te blijven. Toen hij na twee dagen weer thuis kwam, was het visnet niet eens voor de helft voltooid. Op zijn vaders vragen gaf de jongen geen antwoord. Toen ging er bij Jacques een licht op. Hij bracht zijn zoon onder hypnose en Pierre gaf hem een uitvoerig verslag over zijn besluit om zijn moeder op te zoeken. Zijn vader was nauwe-Frits Wols, Het groene labyrint

68

lijks vertrokken of hij was op zoek gegaan naar de zee. Het was hem gelukt die te vinden en ook het dorp waar zijn moeder had moeten zijn. Met veel moeite was hij erin geslaagd haar te zien. Samen hadden ze toen een lang gesprek gevoerd. Hun gevoelens en gedachten waren nu van twee verschillende werelden geworden: de wereld van de blanke en de wereld van de niet-blanke. De vreselijke ziekte had hem toen al aangetast en had zijn kansen op een leven tussen de indianen verwoest. De ziekte had zijn hele lichaam binnen korte tijd verminkt. Jacques had alles gedaan om de situatie te redden, maar hij had begrepen dat zelfs een dokter hier niets meer zou kunnen beginnen. In die tijd waren er nog geen afdoende geneesmiddelen tegen lepra.

Door de houding van Pierre ten opzichte van zijn moeder, was het niet eens meer nodig geweest dat hij naar het dorp ging. Dat was voor hem toch vreemd. Het zich afzonderen tegen wil en dank had de twee mannen op den duur een onuitsprekelijke haat tegen hun medemensen laten krijgen. Eens had Pierre in een waanzinnige bui gezworen dat hij iedere indiaan die zijn terrein betrad, onmiddellijk zou vermoorden, ongeacht of hij nu met goede of kwade bedoelingen Frits Wols, Het groene labyrint

69

kwam. Door de macht die zijn vader over hem had, was hij zich geheel en al met hem gaan vereenzelvigen.



Ik bleef nog enkele dagen het tweetal gezelschap houden, maar tenslotte vertrok ik, door Jacques van enkele reisbenodigdheden voorzien, in de richting van de zee.

Frits Wols, Het groene labyrint

70





7


De stralen van de zon hadden niet lang de kans om mij te verwarmen. Al spoedig bevond ik mij in de zwaar begroeide valeien van de Frans-Guyanese wildernis. Ik voelde de eenzaamheid weer terugkomen. Ik was nu weer met mezelf alleen. Met mijn gedachten. Hoe lang was Lidia niet in mijn gedachten geweest? En moeder, vader, mijn broers en zusters? Thans verlangde ik weer hartstochtelijk naar huis, naar mijn vrouw, naar mijn vrienden. Ik had genoeg meegemaakt, er hoefde heus niets meer bij te komen.

Dikke takken kronkelden zich omlaag. Af en toe ritselde er iets tussen de bladeren.

Frits Wols, Het groene labyrint

71

Vreemde geluiden weerkaatsten tegen het donkergroene lover. In de top van een ranke podosiri die zijn kogelronde paarse vruchtjes in trossen liet hangen, klonk de droefgeestige roep van de kuyake. Soms liep ik onder een hoge batbat en kreeg plotseling een keiharde vrucht op mijn hoofd. Als ik dan omhoog keek zag ik nog net de harige staart van een saguwenke in het gebladerte verdwijnen. Nu ik de beschikking had over een kapmes, het ding had een lengte van ruim 75 cm., kon ik mij met weinig moeite een weg banen door de dichte struiken die overal uit de grond rezen.

De tocht verliep voortreffelijk. Ik naderde een van de verschrikkelijke zwampen waarover Jacques gesproken had. Ik keek naar de stand van de zon: ongeveer 12 uur.

Aan de rand van de zwamp zocht ik een geschikte plek uit en at een beetje van de gerookte vis die ik meegekregen had. Boven de uitgestrekte zwampvlakte dartelden de wonderlijkste grasbarki's, vlinders en andere insekten die dit gebied tot hun domein gekozen hadden. Het was bijna onvoorstelbaar, al die prachtige kleuren, variërend van diep blauw tot de lichte tinten van de pas ontloken bloempjes van de gadodede.

Een zachte

Frits Wols, Het groene labyrint

72

wind streelde het geel-groene riet dat aan de einder vervaagde tot een lichtpaarse nevel. Ik ging languit in het gras liggen en probeerde mij een voorstelling te maken van de toestand thuis. Ik sloot mijn ogen en liet mijn gedachten de vrije loop. Daar zag ik Lidia staan, turend over het wijde watervlak, zich steeds weer afvragend of ze het verdiend had op zo jeugdige leeftijd al weduwe te zijn. Iedere keer als de politieboot onverrichterzake terugkeerde van het opsporingswerk trok ze zich in haar kamer terug en barstte in tranen uit. Lusteloos stond ik op en keek om mij heen. Ik moest nu maar verder trekken, dacht ik, anders kwam ik niet voor donker aan op een goede slaapplaats. Mijn hals voelde zo klam aan, vond ik. Ik zweette wel, maar vocht kwam niet alleen uit mijn hals, doch uit alle delen van mijn huid. Langzaam gingen mijn handen naar de brede band van de draagmand. Ik hield mijn adem in en begon als een rietje te beven. In plaats van de leren draagband voelde ik iets glibberigs tegen mijn lichaam. Ik durfde nauwelijks te kijken. Een verschrikkelijke angst kwam in mij op. Toen, na een ogenblik van twijfel, liet ik mijn blik voorzichtig dwalen over het voorwerp dat op onverklaarbare wijze Frits Wols, Het groene labyrint

73

om mijn nek hing te bengelen. Verstijfd stond ik daar. Ik wist me geen raad. Hier kon ik niets tegen beginnen. Het enige wat mij te doen stond, was afwachten, mij doodstil houden en nadenken. De groene kop van een slang stond vervaarlijk opgericht, loerend naar mij. Plotseling kreeg ik een ingeving. Ik sperde mijn ogen zo wijd mogelijk open en keek hem strak aan. Hoewel ik nu en dan de neiging had om met mijn oogleden te knipperen, hield ik het erg lang vol dat niet te doen. Het monster had geen oogleden en kon daarom zo onafgebroken blijven staren. Terwijl wij zo enige tijd naar elkaar keken, klemden mijn vingers zich om het kapmes. Was de kop ook tegen mijn lichaam geweest, dan zou ik misschien reeds lang in paniek geraakt zijn, maar die zweefde zeker een halve meter van mij af en dat gaf enige hoop.

De spanning werd ondraaglijk. Ik bewoog mij ongemerkt naar links, waar een kaarsrechte boom zich de lucht in boorde. Toen ik de boom dicht genoeg genaderd was, stak ik geruisloos het kapmes in de grond en hield mijn vrijgekomen rechterhand vlak achter de waterzak die ik bij me droeg. Even bewoog de slang, alsof hij wilde toeslaan. Maar ik drukte bliksemsnel de zak

Frits Wols, Het groene labyrint

74

tegen zijn kop, en perste die net zo lang tegen de boom tot ik er zeker van was dat hij zich niet meer los kon werken. Vlug wisselde ik van hand, zodat ik met mijn rechterhand het kapmes kon grijpen. Een snelle houw tegen het slangelijf. Ik raakte hem niet goed. Ik bedacht mij niet langer maar plaatste het lemmet tegen de nek van het serpent en drukte weer met alle kracht. Langzaam ontspande zich het kronkelende lichaam van het beest en weldra was ik bevrijd. Uit een diepe wond stroomde het slangebloed naar buiten. Ik walgde ervan. Gelukkig was er zwampwater in de nabijheid, zodat ik snel de smerige bloedvlekken van mijn lichaam had afgespoeld.



De dag liep ten einde. Urenlang had ik door de bossen gezworven, nauwkeurig lettend op de route die ik moest volgen en steeds onderzoekend of de richting overeenstemde met het kompas. Sinds de ontmoeting met de slang was ik een beetje moediger geworden. De tientallen andere dieren die ik was tegen gekomen, hadden mij met rust gelaten. Toen ik de reusachtige tapir zag, een viervoeter die veel weg heeft van de neushoorn, schrok ik wel even, maar de kaimans langs de zwamp, de luidruchtige apen en de

Frits Wols, Het groene labyrint

75

pingo's waren voor mij zulke bekende verschijningen geworden dat ik nauwelijks notitie van ze nam.

De nacht bracht mij niet veel rust. Angstige dromen kwelden mij elke minuut van de lange nacht. Ik zag mijn vrouw gillend over het strand hollen, met loshangend haar en een gerafelde jurk. Davy volgde haar en blafte en jankte alsof er iets aan de hand was. Grote golven spoelden over de arme hond. De voeten van zijn meesteres stootten plotseling tegen een kei. Ze viel. De branding stortte zich over haar. Een gil.

Ik schrok wakker. Mijn keel was kurkdroog. Ik richtte mij langzaam op. Na deze beroerde nacht was ik uitgeput. Ik sleepte me naar een waterplas, een eindje terug op de route die ik reeds opengekapt had, en schepte handenvol water die ik mezelf in het gezicht kletste. Het water was koud en ik knapte er enigszins van op. Ik vervolgde de tocht. Nu stond ik voor een kleine savanne. Kale plekken wisselden af met groepen groenhartbomen. Dit was mijn laatste etappe. Ieder ogenblik kon ik het dorp voor mij zien opdoemen. De zon scheen heerlijk zacht. Hij kleurde de omgeving rose en geel en wekte in mij een feestelijke stemming. Ik naderde immers het Frits Wols, Het groene labyrint

76

einde van alle ellende. Straks zou ik mij tussen mensen begeven die mij verstonden.

Mensen, die mij zouden ontvangen als een welkome gast. Ik bukte mij over een beekje aan de bosrand en genoot van het verfrissende nat. Thuis... straks was ik thuis... of althans, straks zou ik mij thuis voelen... Deze gedachte liet me niet meer los. Ik bereidde me al voor op de ontmoeting met de indianen. Enkele woorden Caraïbisch zouden voldoende zijn om de kapitein te overtuigen van mijn goede bedoelingen. In een gelukkige stemming richtte ik mij op. Ik stond op het punt de tocht te vervolgen, toen ik eensklaps als in een droom een verschrikkelijke lach over de savanne hoorde klinken. Ik schrok op en keek om mij heen. Voor mij stond, met een duivelse grijns op zijn gezicht, Jacques. Hij bleef maar steeds hetzelfde herhalen, terwijl zijn ogen mij doordringend aankeken:

‘C'est assez, mon ami, het is genoeg, word maar wakker, je weet nog alles wat ik je heb verteld. Alles... Was het een leuke reis door het oerwoud? Ja leuk hè, bijzonder leuk... Hoe vind je mijn fantasie? Organisatiegeest. Wilskracht. Macht!’ Ik wist niet hoe ik het had. Het was klaarlichte dag. Geen mens was in de nabijheid Frits Wols, Het groene labyrint

77

te bekennen. Geen savanne, geen vismand of waterkruik, niets dat maar enigszins deed denken aan mijn tocht naar het indianendorp. Vervloekt! Ik was door die wildeman gewoon gehypnotiseerd. Ongelooflijk. Ik was buiten mezelf. Als een tijger sprong ik op en vloog hem naar de keel. Een korte worsteling volgde. De oude man bleek verschrikkelijk taai te zijn. Tweemaal wierp hij me tegen de grond. De derde keer rolde ik enkele malen zijwaarts en greep een flink stuk hout. Ik richtte mij weer snel op en stond op het punt hem neer te slaan, toen ik mijn hand voelde verstijven.

Het enige wat ik nog zag waren de felle ogen van mijn tegenstander. Ze bleven onafgebroken op mij gericht totdat ik het stuk hout liet vallen en in een benevelde toestand raakte.

Frits Wols, Het groene labyrint

78





8


Langzaam kwam ik weer bij. Een rustige stem die mij geheel beheerste, dwong mij om wakker te worden en mezelf te zijn. Ik deed mijn ogen open. Tegenover mij zat Jacques rustig een stuk meloen op te peuzelen. Verderop zat zijn zoon te schudden van het lachen. ‘Ha, ha, ha ha ha! Oh lala, mon ami, il ne dort plus. Ha haha ha ha ha!’ Pierre had bijzonder veel schik. Het scheen dat hij volkomen op de hoogte was van de rare gebeurtenissen die zich rondom mijn persoon afgespeeld hadden. Ik voelde me doodziek. Wist Jacques dan niet wat ik voelde? Wist hij niet hoe ik naar huis verlangde? Hoe kon zo'n mens het in zijn hoofd gehaald hebben om Frits Wols, Het groene labyrint

79

mij zoiets te laten doormaken. De belevenis van de tocht, o, het was satanisch... Had hij die belevenis nog met enkele woorden weggevaagd, dan zou het niet half zo erg geweest zijn. Maar nu voelde ik mij ontgoocheld. En bovenal doodmoe. Volgens mijn gevoel had ik de reis immers werkelijk meegemaakt, en hoezeer ook mijn verstand en de werkelijkheid het tegendeel bewezen, aan mijn gemoedstoestand kon ik helemaal niets doen.

We zaten buiten in het gras, dicht bij de hut. Enkele vogels zochten ijverig naar wat korreltjes in de buurt van de maiskolven die hier en daar verspreid lagen. Ik deed geen moeite erachter te komen wanneer Jacques mij in zijn macht gekregen had, het interesseerde mij niet meer. Vermoeid liep ik naar de hut, nagestaard door vader en zoon. Daar pakte ik een mes en ging ermee naar het meloenveld waar de sappige vruchten onder de zon lagen te rijpen. Ik at van de meloenen die mij goed smaakten.

De beide mannen zaten mij een tijdje op te nemen en Jacques scheen er geen ogenblik aan te denken dat ik alsnog een poging zou willen wagen om daar weg te komen.

Misschien dacht hij dat hij mij nog in zijn macht had. Maar ik zou Frits Wols, Het groene labyrint

80

hem wel eens het tegendeel laten zien.

Ondertussen had ik mij helemaal niet afgevraagd hoe laat het kon zijn. Om zeker te zijn vroeg ik het aan Jacques.

‘Kunt u dan niet raden?’, antwoordde hij spottend, ‘kijk maar even naar de stand van de zon.’ Ik keek. Het zou drie uur kunnen zijn. Hoe zou ik het uur kunnen weten na zo'n lange tocht door de wildernis? Het scheen dat Jacques mijn gedachten volgde, want hij zei: ‘Vrees maar niet, het is nog niet te laat, u hebt nog genoeg tijd om een tweede poging te doen. Het is ongeveer tien uur in de morgen en u bent nauwelijks twee uur uit bed. Een uur geleden heb ik u met gemak gehypnotiseerd toen wij uit de hut kwamen en u, goed voorzien, afscheid van mij wilde nemen om het bos in te trekken. U hebt een tocht kunnen maken met als gids mijn fantasie... Vergeet u echter één ding nooit: de bewoonde wereld ziet ons nooit meer terug. Hier zijn wij tenminste onszelf. We hebben elkaar niets te verwijten. De maatschappij heeft geen enkele reden om ons op te sluiten in een gesticht. Wij zoeken immers niemand op. Wij vormen geen gevaar voor de volksgezondheid. Als u hier niet was gekomen, zou u van ons ook geen last hebben gehad. Dit

Frits Wols, Het groene labyrint

81

is ons gebied. Hier zijn wij koning. Koning over dieren en planten slechts, maar dat geeft ons minder werk en maakt het regeren gemakkelijker.’

Ik dacht aan de gevoelens die ook in mij waren opgekomen toen ik mijn weg zocht tussen de orchideeën en andere wilde bloemen. Toen had ik ook op een gegeven moment het gevoel gekregen dat ik heerser was over alles wat er in het oerwoud huisde. Bijzonder lang had ik het echter niet gevoeld. Spoedig was ik het slachtoffer geworden van de angsten die zich bij de eenzame voordoen. Ook Jacques had, ondanks zijn minachting voor de volgens hem lagere rassen, een vrouw aangenomen uit een van die rassen, om zijn gevoel van eenzaamheid te verdrijven. Het ging bij hem waarschijnlijk niet uitsluitend om een vrouw, maar voornamelijk om gezelschap.

Want toen hij eenmaal zijn zoon had, zijn zoon die ook iets van zijn karakter had, toen kon hij de vrouw missen. Ik vroeg me af of Pierre er beter bij zou varen als hij, met zijn ruim dertig jaren, de kans kreeg met mij mee te gaan naar de bewoonde wereld. Leefde hij ondanks zijn toestand niet gelukkiger dan wanneer hij in onze maatschappij terecht was gekomen?

Frits Wols, Het groene labyrint

82

Daar waar je weliswaar met medelijden, maar altijd nog met een zekere vrees neerkijkt op mensen als Pierre? Wat ik persoonlijk zou prefereren liet ik maar buiten beschouwing. Hoogstwaarschijnlijk zou ik de maatschappij, al was het alleen maar omdat ik er in was opgegroeid, nooit de rug willen toekeren. Liever het medelijden van mijn naaste dan de diepe eenzaamheid die je het gevoel geeft dat je eigenlijk nergens bij hoort...

Frits Wols, Het groene labyrint

83





9


De zon stond hoger aan de hemel. De warmte maakte loom en lui. Eens had ik gelezen dat iemand gedurende lange tijd onder dit soort zieken kon verkeren, zonder ooit ziek te worden. Toch voelde ik me niet helemaal op mijn gemak. Ik verlangde terug naar de wereld die mij bekend was. Al dat gefilosofeer bracht mij geen stap dichter bij huis. Die heerszuchtige Jacques hoefde zich toch niet op mij te wreken, omdat hij een verstoteling was.

Ik vroeg aan Pierre, die de hele tijd zwijgend had toegekeken, waar ik een bad kon nemen. Hij glimlachte verrast. Waarschijnlijk vond hij het fijn dat ik ondanks zijn vijandige houding toch

Frits Wols, Het groene labyrint

84

enige aandacht aan hem schonk. Hij vergezelde mij terstond naar een beekje, enkele tientallen meters van de hut. Jacques bleef alleen achter, kauwend op een blaadje van zijn zelfgeplante tabak. Vreemd, maar de vijandige houding van Pierre had plaats gemaakt voor een goedmoedige glimlach, die op zijn verwrongen gelaat eerder een grijns leek.

‘Ik geloof dat ik een beetje driftig ben’, begon hij, terwijl hij mijn blik zoveel mogelijk vermeed.

‘Ziet u, toen ik u voor het eerst zag, dacht ik werkelijk dat u ook een indiaan was.

Door die mensen word ik verafschuwd. Misschien omdat ze nog nooit zoiets hebben meegemaakt. In ieder geval haat ik ze. Mijn eigen moeder ook. Nu heb ik alleen nog maar mijn goede vader. Ik voel mij afhankelijk van hem. En ondanks zijn bazige manieren mag ik hem. Wie heb ik anders trouwens? Reeds vanaf m'n zesde jaar heeft hij me ingeprent dat ik geen indiaan ben. Mijn moeder is bruin, maar ik ben blank.

Hij wilde mij opvoeden volgens zijn inzichten. Het is hem gelukt. Eigenlijk mis ik niets. Hier tussen de donkere bomen ben ik geboren en hier voel ik mij thuis. Ergens anders zou ik moeilijk kunnen aarden.’ Zijn ogen, die nauwelijks te zien waren, keken

Frits Wols, Het groene labyrint

85

mij even van opzij aan. Ik vroeg hem of hij nooit naar zijn moeder verlangde.

‘Ma mère? Oh non! Van haar wil ik niets meer weten. Ik hoop dat zij gelukkig is.

Wat mij betreft, ik voel me ook gelukkig. Zeer gelukkig soms...’ Het laatste voegde hij er met overslaande stem aan toe.

We naderden het water. Het was een helder beekje. Hier en daar zag je duidelijk vissen zwemmen, die uit de grote zwampen in de omgeving waren gekomen, toen bij hoogwater het landschap blank stond. Op sommige plaatsen zag de kleur van het water eruit als zwarte koffie. Dat waren de diepe plekken, waar een kaiman of een boa-slang op de loer lag. Ik zocht een plekje stroomopwaarts en genoot van de kabbelende golfjes die over de kleine rotsen gleden. Pierre stond gebogen over het stroompje en waste zijn gezicht. Toen we klaar waren, bleven we nog een hele poos babbelen langs de kant van het water. Plotseling kwam een gedachte in mij op en zonder mij te bedenken vroeg ik aan Pierre:

‘Zou je niet graag met mij naar Suriname willen gaan? Je kent het bos op je duimpje. Jullie hebben gereedschappen genoeg en ik kan er voor Frits Wols, Het groene labyrint

86

zorgen dat je in Paramaribo in een goede inrichting terecht komt waar je na enkele jaren beslist gezond zult worden.’ De man keek mij eerst ongelovig en vreemd aan, maar daarna veranderde zijn gelaatsuitdrukking totaal. ‘Bedoelt u dat ik mijn vader zou moeten achterlaten in deze wildernis? Dat nooit!’ Ik vroeg mij af of mijn voorstel zo dwaas geklonken had, en probeerde Pierre uit te leggen waarom hij liever met mij kon meegaan. Ik vertelde hem hoe zijn vader hem voortdurend in een hypnotische slaap bracht en dat hij zo een slaaf van Jacques was.

‘En denkt u dat ik daarvan niet op de hoogte ben? Maar nu moet u eens goed luisteren. Ik ben het produkt van mijn vader en mijn moeder. De eerste heeft mij van kindsaf aan geleid. Denkt u dat ik nu de leiding zou willen overdragen aan enkele mensen die helemaal niets om me geven? Of als ze dat wel doen, het niet kunnen nalaten hun neus voor mij op te trekken? In deze wereld waar ik nu leef is er geen mens die mij kan minachten. De vogels vliegen niet weg als ze mij zien aankomen.

De apen maken voor mij heus niet meer grimassen dan ze voor u zouden maken. Ik voel mij hier thuis. Ik zal misschien korter leven, maar wat geeft dat? Ik ben gelukkig.’

Dat was

Frits Wols, Het groene labyrint

87

duidelijke taal. Ik hoefde niet te proberen iets anders aan Pierre te vertellen. Zijn standpunt begreep ik helemaal. Er zat niets anders op, dan hem te vragen of hij tenminste wel bereid was mij te helpen om van deze plaats weg te komen.

‘Dat zou ik inderdaad wel graag willen’, gaf hij ten antwoord, ‘maar dan zou ik een verrader zijn. Hoezeer ik mij ook in u heb vergist, dat mag nog geen reden zijn om mijn vader ontrouw te zijn. Nee, over ons gesprek zal ik hem niets vertellen, maar u helpen kan ik ook niet.’ Daarmee was het gesprek afgelopen en we liepen samen terug naar de hut. Een nauwelijks merkbare bries stak op. Hoog in de lucht cirkelden enkele opetes. Hun zwarte lijf stak scherp af tegen de heldere hemel. Af en toe krijste een aka, achtervolgd door de brutale grikibi's, die voor zo'n grote roofvogel geen spoor van vrees toonden. En in de top van de pinapalm zat de kuyake die zijn roep onophoudelijk liet klinken over het zonverlichte veld...



‘We spreken dus af, monsieur, dat u nog enkele dagen bij ons blijft. U zult van ons geen last hebben. Als u niet lastig wordt, zal het u echt goed gaan. Ik wil u namelijk een boodschap mee-Frits Wols, Het groene labyrint

88

geven voor de bewoonde wereld. Een boodschap die ik niet zelf kan brengen.

Aangezien ik een heel ander leven ben gaan leiden heb ik enkele heel belangrijke ontdekkingen gedaan. Nu verlang ik van u, dat deze bevindingen nauwkeurig worden overgebracht aan de mensen die er belangstelling voor tonen. Dat zal echter niet gaan, zolang ik u niet als levend voorbeeld neem. Onder hypnose zult u uw land terugzien, en mijn woorden zult u overbrengen aan de juiste personen en op de juiste manier zoals ik dat verlang. Daarna zult u vanzelf ontwaken en niets zult u zich meer kunnen herinneren. Vervelende gedachten zullen u niet bijblijven, daarvoor sta ik garant. U zult zich mij niet eens meer kunnen heugen.’ De stem van Jacques klonk diep en onheilspellend. Ik luisterde, gezeten op de boomstam bij de hut, terwijl hij zijn verhaal vertelde. Pierre was er niet bij. Die moest wat brandhout gaan halen.

Het zachte schijnsel van het kampvuur verlichtte Jacques' gezicht en wierp grillige schaduwen op het zand.

‘Ik hoef u niet meer te vertellen wat ik kan, u hebt zelf meegemaakt welke krachten kunnen worden ontwikkeld in iemand die zich geheel teruggetrokken heeft uit de maatschappij.

Frits Wols, Het groene labyrint

89

Als u iets te vragen hebt, zegt u het maar. Wanneer wij de grote stap zullen wagen kan ik u niet vertellen, daar u anders een beetje zenuwachtig kunt worden, waardoor het een en ander een minder vlot verloop zal hebben. Ik wil dat het nog deze week plaatsvindt.’

‘Deze week?’ Hebt u dan een kalender?’

‘Of ik een kalender heb? Maar natuurlijk! Welke organisatiegeest vergeet nu zoiets bij te houden? Weliswaar gebeurt dat met enkele draadjes katoen, maar ik verzuim nooit een dag aan te tekenen.’ Ik begreep, dat ik hier te doen had met een aardig intelligente man. Vreemd dat hij mij alles vertelde. Alsof hij niet vreesde dat ik de benen zou nemen. Of was hij zo zeker van zijn zaak en verkeerde hij in de veronderstelling dat ik te bang was om weer het oerwoud in te trekken, zonder enig houvast? Maar dan had hij het mis. Geen mens zou zich zomaar onderwerpen aan de wil van een vreemde. Nee, het zou hem niet lukken.

‘Natuurlijk zullen we een paar keer moeten oefenen’, begon hij weer, ‘u zult evenals mijn zoon een werktuig moeten zijn van mijn oersterke wil...’

Buiten kraste een owrukuku onheilspellend.

Frits Wols, Het groene labyrint

90

In de verte klonk het antwoord. Honderden fayaworons tekenden lijnen in de zwarte nacht. De butabuta huppelde vlak voor de hut en sloeg spookachtig met zijn vleugels.

Hij wordt ook wel yorkafowru of spookvogel genoemd. Hij wordt dan ook angstvallig vermeden. Ik kreeg een idee. Ik moest nú vluchten. Ogenblikkelijk. Een tweede keer als proefkonijn fungeren, dat deed ik in geen geval. Langs een omweg vroeg ik aan Jacques of Pierre lang weg zou blijven. Het antwoord was ontkennend. Dat maakte voor mij het vluchten nog gemakkelijker. Hij mocht mij in het bos niet tegenkomen als ik wegliep.

Nadat we een kwartiertje schijnbaar gezellig gepraat hadden, hoorden we in de nabijheid voetstappen, gevolgd door een zware plof. Pierre was gekomen en had het brandhout op een hoop gegooid.

‘We zullen weer spoedig moeten verhuizen, mon père, de grote rode mieren zijn weer op het oorlogspad.’ Zijn stem klonk ernstig, Jacques werd doodsbleek.

‘Oh, dat niet!’, klaagde hij. Toen vertelde hij hoe dikwijls ze reeds hadden moeten verhuizen om deze insekten te ontlopen. Zodra ze in de buurt waren, kon je opbreken.

Van je planten

Frits Wols, Het groene labyrint

91

bleef niets over. Je hut werd overhoop gehaald; alles wat je had liep gevaar. Ze hadden kokend water geprobeerd, allerlei boskruiden, vuur, maar niets hielp. Het leek een vloek die niet te stuiten was. ‘Het ergste hebben we een jaar of drie geleden gehad’, sprak de vader. ‘We lagen goed en wel in bed, toen ik op een bepaald moment iets voelde kriebelen aan mijn voeten. Eerst dacht ik dat het een rups was.’ Jacques keek geërgerd toen hij zijn verhaal vertelde. ‘Voor ik echter kon kijken werd ik zo verschrikkelijk toegetakeld door die akelige mieren dat ik het van de pijn niet langer uithield in bed. Snel hinkte ik naar het vuur en hield mijn voet enige tijd erboven.

De eerste aanval was afgeslagen, maar daarna kon ik gaan pakken. Binnen enkele ogenblikken zag onze hut roodbruin van die beesten. Ze vernielden alles wat ze konden. Wat ons nog resste, was een andere hut te bouwen. We lieten ze rustig hun gang gaan en toen we na hard werken deze hut af hadden, staken we de andere in brand. Het resultaat was dat er niets van ze overbleef. De enkele ronddolende maakten we af met kokend water. Deze insekten raken echter nooit uitgeroeid. Ze zijn te ijverig en vermenigvuldigen zich te snel. Pierre, morgen Frits Wols, Het groene labyrint

92

zullen we alvast maar weer proberen de nesten op te ruimen. Hebben ze al weggetjes aangelegd in deze richting?’ Pierre knikte van ja en zei dat ze agressiever schenen dan ooit tevoren.

‘Goed, dan zullen we nu maar genoeg vuren aanleggen om ze tijdig af te schrikken, daarna zullen we naar bed gaan, anders zijn we morgen niet fit genoeg om de strijd aan te binden met deze plaag.’ Ik zuchtte verlicht. In de morgen zou ik gebruik maken van de verwarring en de benen nemen. We gingen hout halen en staken rondom de hut verschillende vuren aan. Toen we klaar waren dronken we nog wat koffie en gingen toen naar bed. De hangmat van Jacques piepte hinderlijk. Ik zag zijn benen buiten hangen. Hij neuriede een melodie en onderbrak zichzelf zo nu en dan met een plotseling gebrom. Langzaam viel ik in slaap. Uit de andere kamer klonk het zachte gesnurk van Pierre die waarschijnlijk niet veel moeite had om in te dommelen. Ik hoorde het nauwelijks meer. Jacques schraapte nog eenmaal zijn keel, toen was het stil...



‘Non! Non! Oh, je vous prie, ce n'est pas moi, c'est mon ami! Je ne veux pas mourir, oh non,

Frits Wols, Het groene labyrint

93

non, non!’

Ik schrok wakker van het gegil. Wat was er aan de hand met Jacques? De man ging als een gek tekeer en bleef maar roepen dat hij onschuldig was. Ik begreep dat hij in zijn slaap achtervolgd werd door schuldgevoelens. Wie weet, dacht ik, wat deze man allemaal in zijn leven heeft meegemaakt. Ik besloot net te doen alsof ik sliep, om hem niet te laten zien dat ik iets had gemerkt van zijn gedrag. Toen hij zich in zijn hangmat oprichtte en versuft rond keek, lag ik doodstil en ademde regelmatig, alsof ik niet wakker geworden was. Hij moest vooral de indruk krijgen dat ik diep sliep. Een hele poos bleef hij zo zitten en zei niets. Even kuchte hij en hij liet zich weer met een plof in het vlechtwerk vallen. Hij keerde zich enkele malen onrustig om. Langzamerhand werden de bewegingen minder opvallend en het duurde niet lang of ik hoorde niets meer, uitgezonderd een enkele diepe zucht en vervolgens het regelmatige chjjj chjjj, dat scherp klonk doordat hij zijn gezicht helemaal in de holte van de hangmat begraven had. Intussen was ik klaarwakker. Eigenlijk was ik blij met dit voorval. Nu kon ik het ijzer smeden terwijl het nog heet was. Ik bleef een kwartiertje roerloos

Frits Wols, Het groene labyrint

94

liggen en vroeg me af hoe ik het zou klaarspelen enkele gebruiksvoorwerpen weg te halen, die ik straks nodig zou hebben bij mijn vlucht. Toen ik meende dat Jacques noch Pierre er iets van zou merken, stond ik voorzichtig op, keek behoedzaam om me heen en dook vervolgens naar buiten. De lucht was helder. Sterren schitterden aan de inktzwarte hemel. De koude wind woei door mijn haren. Vleermuizen maakten dwaze bewegingen boven mijn hoofd en verder aan de rand van het bos stonden de donkere bomen als beeldhouwwerken in allerlei standen. Ik sloop naar de plek waar gewoonlijk de kapmessen lagen. Ze waren er nog. Vlug pakte ik er een en liep verder naar de andere kant van het dak. Daar had Jacques heel wat vis te drogen gelegd. Ik haalde er een paar weg, legde ze in een mand die ik naast de hut op de grond zag liggen en ging weer naar binnen. De fungutoorts gloeide dreigend. Doodstil stond ik in de deuropening. Toen pakte ik een kluwen touw, hing die om mijn hals en keek de ruimte rond. Ik had niet genoeg durf om te zoeken naar het kompas van Jacques en besloot dan maar zonder op stap te gaan. Buiten gekomen voelde ik me opeens helemaal vrij en een prettig voorgevoel vertelde mij, Frits Wols, Het groene labyrint

95

dat ik ditmaal werkelijk een voorspoedige tocht zou hebben. Geruisloos liep ik naar de beek. Het water was nauwelijks te onderscheiden van de duistere omgeving.

Slechts hier en daar schoot een flonkering over het spiegelgladde vlak, wanneer een dauwdruppeltje beweging bracht in de oppervlakte van het water, of als een pataka met zijn staart sloeg. Ik had geen dorst, niettemin dronk ik een beetje tijdens het wassen. Daarna begaf ik mij voor de laatste maal in de buurt van de hut. Ik zocht een goed brandend stuk hout uit en liep daarmee het bos in richting noord, hopelijk voor de laatste keer...

Frits Wols, Het groene labyrint

96





10


Toen de wakago's bij tientallen hun ochtendgroet brachten aan de dieren van het woud en de eerste witkopaap geschrokken door dit vogelgeluid een sprong maakte vanaf zijn slaapplaats, had ik de beide mannen al zeker een uur of twee achter mij gelaten. Onvermoeid stapte ik verder, hakkend en kruipend door het dichte struikgewas. Ik voelde soms de scherpe randen van het riet in de nabijheid van de zwampen diep in mijn huid dringen, maar hiervoor had ik geen oog. Het enige wat ik voor mij zag was de zee. De gevaarlijke, maar voor mij ook veilige zee. Soms stond ik oog in oog met een hert, vaak hoorde ik iets uit een boom vallen en bijna geruisloos weg-Frits Wols, Het groene labyrint

97

glijden in de ondoorgrondelijke jungle. Als ik in de verte het gejank van een boshond of kwas-kwasi hoorde, en kort daarop het triomfantelijk gebrul van een redi tigri, de roodbruine bloeddorstige tijger die gevaarlijker kon zijn dan de jaguar, dan werd ik steenkoud. Maar ik bleef niet stilstaan, want ik was bang dat Jacques, indien hij mij op de hielen zat, weer wat terrein zou winnen. Zo zag ik tenslotte, na ongeveer drie uur lopen, de eerste stralen van de zon achter de vochtige bladeren van de kumbu.

Hoe prachtig viel het licht op de rose bloeikolven. Het hele bos scheen plotseling in beweging te komen. Vogels zongen en krijsten om het hardst. Apen slingerden zich van de ene tak naar de andere; de gitzwarte kwata of slingeraap wierp herhaaldelijk dorre takken naar beneden en onder de awarabomen zaten konkoni's te smullen van de oranjekleurige vruchtjes. Een jonge likanu, de kleinste van de miereneters, niet groter dan een poesje, knipperde tegen het licht. Zijn snoetje zag rossig. Met trage bewegingen probeerde hij mij af te weren toen ik aanstalten maakte om hem te pakken. Tenslotte kapte ik de jonge stengel af waaraan hij hing en voerde hem zo met me mee. Onderweg blies het beestje als een Frits Wols, Het groene labyrint

98

kat, maar ik had er verder geen last van. Ik raakte vermoeid. De geestdrift waarmee ik de tocht begonnen was, had mijn uithoudingsvermogen versterkt, maar op den duur begon ik toch te verslappen. Bij een stroompje hield ik even halt en gebruikte er mijn ontbijt: vis met beekwater en als dessert enkele maripa's. Toen ik genoeg gegeten had stond ik op en vervolgde haastig mijn weg. Nadat de zon met zijn stralen de dauw van het landschap had gedroogd, werd het uitzicht beter en kon ik aan de nevelige horizon de eerste zwart geblakerde bomen ontdekken die door de indianen in brand gestoken waren. Mijn hart bonsde onrustig. Daar kringelden de rookkolommen. Ze stegen op en vermengden zich haast onmerkbaar met de wolken die allengs hun zachte kleuren kwijt raakten en plechtig boven de valleien bleven drijven. Achter het kostgrondje, wist ik, lagen nog meer beplante velden. En dan zou, als alles tenminste was zoals bij de indianen in Suriname, een bosje volgen en vervolgens het dorp waar ik moest zijn. Onder mijn met blaren bedekte voeten kraakten de takken. Zwarte vegen bevuilden al gauw mijn handen. Overal waar ik keek zag ik door vlammen verteerde bomen. Nergens was er een Frits Wols, Het groene labyrint

99

andere kleur te bekennen dan het zwart in al zijn schakeringen, tot asgrauw toe. Het rook er sterk naar verschroeid hout. In enkele taaie houtsoorten smeulde het vuur nog, terwijl verraderlijke asophopingen mij vaak een schreeuw deden geven. Toch moest ik langs dit geblakerde veld lopen. Ik had immers geen kompas en het was puur toeval dat ik in de buurt van het dorp verzeild was geraakt. De suggestie die Jacques mij had gegeven, hoefde helemaal niet te kloppen met de werkelijkheid.

Toen was ik onder hypnose geweest. Dat hield veel in. Peinzend sjokte ik verder.

Hoe kwam ik eigenlijk hier terecht? Dit was toch geen droom? Nee, dat kòn niet. Ik kon mij immers alles heel goed herinneren. Mijn ontsnapping vroeg in de ochtend, alles... Ik hoopte maar dat het dorp te vinden was, anders was alles voor niets geweest.

De wind woei hier veel harder, meende ik. Dat betekende dat ik mij in de buurt van de zee bevond.

Van nu af was een heel smal paadje mijn gids. Het leidde kilometers verder naar andere kostgrondjes. Voorlopig zag ik niemand, maar voetsporen in de modderige grond wezen er op dat nog geen dag terug minstens twee mensen over dat paadje hadden gelopen. Langzamerhand

Frits Wols, Het groene labyrint

100

raakte ik erger vermoeid. Ik moest veelvuldiger uitrusten en vond geen water meer.

Gelukkig ontdekte ik een komkommeraanplant. Zo leste ik gulzig mijn dorst om vervolgens verder te trekken naar het doel dat nu zo dichtbij leek.

Ik raakte even van mijn stuk bij het plotseling opdoemen van het bruine dak van een hut boven de kasyuboompjes in een bocht van het paadje. Twee meisjes zaten ongestoord te schommelen op een balk die door de lus van een matapi stak. Om het middel van de meisjes was een stuk touw gebonden, waaraan een vuurrood lapje wapperde. Voor de rest waren ze naakt. De jonge borsten staken sierlijk vooruit, terwijl het gitzwarte haar op hun blote ruggen glansde. Ze waren bijzonder mooi.

Hun bronskleurige huid harmonieerde met het goudbruine zand en de ongeverfde lemen potten die naast de hut stonden. Behoedzaam kwam ik dichterbij. Omdat ik de wetten van de indianen maar al te goed kende, zorgde ik ervoor op tijd te kuchen.

Dat bleek echter niet eens meer nodig te zijn, want de grootste had mij al zien aankomen en fluisterde iets tegen het andere meisje. Die keek op. Het volgende ogenblik waren ze allebei verdwenen in het bos. Ik riep ze nog luid na in het Ca-Frits Wols, Het groene labyrint

101

raïbisch, maar er viel geen spoor meer van ze te bekennen. Ik vroeg mij af waarom de meiges de benen hadden genomen. Goed, ik ben geen indiaan, maar dat konden de kinderen niet direkt zien. Mijn bruine huid en mijn tamelijk indiaans aandoende trekken hadden ze toch in de waan kunnen brengen dat ik één van hen was? De baard.

Maar natuurlijk, de baard was al behoorlijk gegroeid en welke indiaan had nu een baard? Bij de hut was het verder stil. Niemand was in de buurt. Ik liep naar binnen.

Dat kon gemakkelijk omdat er rondom de acht palen geen muur was opgetrokken zoals bij Jacques. Je kon er zomaar in en uit lopen. Ik snuffelde wat rond en haalde een schijfje gebakken cassave weg uit een grote mand. Al knabbelend aan het droge spul ging ik verder. Enkele tientallen meters van de eerste hut ontdekte ik een tweede die ook leeg was. Tenslotte bereikte ik het eigenlijke dorp waar enige verwarring scheen te ontstaan door mijn onverwachte komst: vrouwen holden in paniek weg, mannen grepen naar hun pijl en boog en namen een dreigende houding aan. Slechts de kleine kinderen bleven in de hutten en loerden angstig naar buiten. Een rijzige figuur stapte plotseling statig uit een der hutten Frits Wols, Het groene labyrint

102

en naderde mij met afgemeten passen. Ik bleef staan. De man kwam regelrecht op me af en zei geen woord. Toen hij vlak voor mij stond stak hij zijn rechterhand omhoog en mompelde een groet. In gebrekkig Indiaans waagde ik een wedergroet.

‘Joe palorbo, Tamusji.’ Na mijn introduktie als onderwijzer van het dorp Karinja veranderde zijn gelaatsuitdrukking enigszins.

‘Vous parlez Français?’, vroeg ik hem weer. Hij knikte van ja en vertelde mij dat ik in zijn dorp niet welkom was. Verbaasd keek ik de man aan.

‘Waarom niet?’

‘U draagt op uw schouder het onheil dat ons zal treffen. Als ik u toelaat in dit dorp breekt een verschrikkelijke ziekte uit of er gaat iemand dood.’ Ik begreep het onmiddellijk. Het beestje dat ik uit het oerwoud had meegenomen, was een symbool van onheil. Ik beloofde het dier terug te brengen naar het bos en vroeg hem of hij mij daarna wel wilde ontvangen. Even twijfelde hij, maar toen hij mij van top tot teen had opgenomen, gaf hij mij zijn woord. Als ik zonder het diertje terug kwam, zou mij geen haar op het hoofd gekrenkt worden. De mannen keken op een afstand toe hoe ik tussen de bomen ver-Frits Wols, Het groene labyrint

103

dween. Ik hoopte maar dat hun stemming er beter op zou worden wanneer ik terugkeerde. Ik plaatste de zondebok op een laaghangende tak en liep vervolgens terug naar het dorp dat mij eindelijk zou helpen mijn vrouw weer te zien. Toen ik terugkeerde merkte ik dat enkele dorpelingen mij gevolgd waren. Ze begonnen nu op verlegen toon een paar woorden met mij te wisselen. Van hun vijandige houding was niet veel meer overgebleven. Spoedig raakten ze met mij bevriend. Ik moest alles vertellen over de tocht die ik door het bos gemaakt had. Natuurlijk vermeed ik de namen van Jacques en Pierre te noemen. Bij de kapitein teruggekomen, kreeg ik een kom kasiri aangeboden door een jonge vrouw. Om haar hals hing een prachtig snoer van ape- en tijgertanden, afgewisseld met de kleurigste kraaltjes. Een bont gekleurd kleed sierde de linkerhelft van haar lichaam. In haar ogen schitterden twee vriendelijke lichtpuntjes. Evenals bij alle andere vrouwen van het dorp waren ook haar handen en voeten versierd met prachtige franjes. Ik nam de drank aan en lachte haar vriendelijk toe. Ze trok zich direkt terug in de hut van de kapitein die nu een uit hout gesneden schildpad voor zijn verblijfplaats schoof en mij Frits Wols, Het groene labyrint

104

uitnodigde plaats te nemen. Toen begon hij langzaam te spreken, aangegaapt door tientallen mannen en vrouwen.

‘Dus u bent van Karinjadorp? Ja, dat is aan de overkant. Wij leven uitsluitend van de visvangst en in de maanden februari tot ongeveer mei rapen wij schildpadeieren op het strand. Die verkopen wij in St. Laurent du Maroni. Zoals u ziet praat ik tamelijk goed Frans, omdat ik vaak in de grotere dorpen kom. Wij wonen hier al jaren maar het dorp wordt steeds kleiner, omdat er geregeld mannen wegtrekken naar andere gebieden. Velen zitten nu helemaal in Wayapoc, anderen in de buurt van Belem.’ Ik gaf de kapitein de kans rustig door te praten en viel hem geen enkele keer in de rede.

Eerst toen hij het meisje weer riep en haar om meer kasiri vroeg, besefte ik dat ik nu ook wat mocht zeggen. Zonder veel details vertelde ik hem over het ongeluk dat mij was overkomen. Hij schudde van het lachen en vroeg mij tenslotte hoe het kwam dat ik zo lang had gedaan over de tocht naar zijn dorp.

‘Weet u dan niet dat u zich op dit ogenblik heel dicht bij uw dorp bevindt? Volgt u mij maar.’ Samen liepen wij naar het strand. De zeelucht Frits Wols, Het groene labyrint

105

voelde heel anders aan dan de atmosfeer van het bos. De wijde blauwe zee: het gevoel dat zich op dat ogenblik van mij meester maakte, was onbeschrijflijk. De kapitein zag hoe ik als het ware versuft naar de horizon staarde. De vertrouwde horizon, die dunne lijn, die mij reeds zo dikwijls geïnspireerd had tot het maken van een gedicht of een schilderij, wanneer ik na schooltijd niks te doen had en mijn vrije tijd bij het ruisende water doorbracht.

‘Ziet u daar het dorp liggen?’, vroeg hij, ‘ziet u die cocospalmen ook? Het is wel een grote afstand, minstens een uur varen, maar wij kunnen u wel thuis brengen.

Voorlopig wil ik echter graag dat u mijn gast bent.’

Frits Wols, Het groene labyrint

106





11


Die avond kon ik genieten van een dorpsfeest. Het begon allemaal heel rustig: enkele volwassen mannen sloegen op grote trommen en ratelden met een mandje vol awarapitten. De vrouwen dansten in het rond en werden spoedig gevolgd door de mannen. Naarmate de tafia de ronde deed, werden de benen vlotter en de tongen losser. Tenslotte riepen de jongere mannen luid om iets pittigers en niet lang daarna maakten de grote trommen plaats voor kleinere drums die een woest ritme veroorzaakten onder de geestdriftige handen van de aangeschoten mannen. Toen ik tegen de vroege morgen de kapitein om een hangmat vroeg, dreunde de Frits Wols, Het groene labyrint

107

grond nog van het geluid der drums. Dat hoorde ik echter al gauw niet meer en ik sliep door tot laat op de dag.

Toen ik ontwaakte was het doodstil in het dorp. Een enkele moeder verzorgde haar kind. Verder sliep iedereen. Ook de kinderen lagen nog in hun hangmat. Het verwonderde mij niet. Na zo'n feest zou men zelfs in Paramaribo een gat in de dag slapen. Ik was niet van plan al te lang in het dorp te blijven hangen. Dat ik nog daar was, kwam, omdat ik de kapitein gunstig wilde stemmen. Ik keek om me heen. Het dorpshoofd was nog niet opgestaan, terwijl de zon al loodrecht boven het dak stond.

Zou ik nog een dag en misschien zelfs nog een nacht hier moeten doorbrengen? Dat nooit! Ik haastte mij naar de hutten om te kijken of er ergens iemand te bereiken was, maar telkens werd ik teleurgesteld. Tenslotte keerde ik terug naar de hut van de kapitein. Aan zijn vrouw, die juist naar buiten liep, vroeg ik of het nog lang zou duren. De vrouw keek mij begrijpend aan en liet me buiten plaats nemen op een houten bankje. Ik hoorde haar in het Indiaans tot haar man praten en na een poos kwam ze terug met de boodschap dat ik nog wat geduld moest hebben en dat ik Frits Wols, Het groene labyrint

108

voorlopig vast een bad kon nemen in de rivier. Ik liep tussen de hutten door naar de waterkant. Het water was rustig. De piaka's lagen half tegen het roodbruine strand opgetrokken en waren vastgebonden aan paaltjes die diep in het zand staken, of ze werden op hun plaats gehouden door middel van een anker.

Ik kreeg bezoek. Twee jongemannen kwamen het strand oplopen en staken bij wijze van groet hun rechterhand op. Ik groette terug en merkte op dat ze in tegenstelling tot de rest van het dorp erg vroeg op waren. Een van de twee, die nog maar een paar voortanden had, toonde een brede glimlach en wreef vergenoegd in de handen.

‘We gaan wat vis binnenhalen, maître. De netten staan uit vóór de zandbank ginds.’

Zijn vinger wees in de verte naar een wazig uitsteeksel in de oceaan. Ik keek peinzend naar deze goedige figuur en een ondeugende gedachte kwam in mij op:

‘Hoeveel boten hebben jullie?’, vroeg ik belangstellend.

‘We hebben elk onze eigen piaka, maître, maar ik ga met Baltus mee, dus blijft mijn boot hier.’ Ik waagde het erop:

Frits Wols, Het groene labyrint

109

‘Kan ik je boot lenen?’

‘Lenen, maître, hoe kan dat nou, u woont te ver, hoe krijg ik hem terug?’

‘Als je met je vriend naar mijn dorp gaat en je eigen boot weer ophaalt?’ De man aarzelde.

‘Ik betaal goed hoor, nu natuurlijk niet, maar als ik thuis ben en je je piaka ophaalt, zal ik je dik belonen.’ De overeenkomst was gauw gesloten. Ik kreeg er een zeil en twee pagaaien bij. Het dorpshoofd toonde begrip voor mijn haast en liet zijn vrouw mij wat cassavebrood, vis en een kruik met drinkwater meegeven. Wij namen afscheid van elkaar en ik begaf mij naar het bootje. Ik roeide een eind over het water en hees toen het zeil. Weldra stond het doek bol en de piaka scheurde met regelmatige stijgen daalbewegingen door het heldere nat. Opgelucht zette ik koers naar het dorp dat ik zo lang niet gezien had, en ik kromde mijn rug in een gemakkelijke houding tussen de plankjes in de boot, mijn hoofd steunend tegen de koele kruik achter in het vaartuigje. Het avontuur was eindelijk voorbij.



Het strand was verlaten. Een enkele mimbo speelde bij de kerk en verder waren er alleen

Frits Wols, Het groene labyrint

110

maar kippen te zien die zich rond mij schaarden toen ik mijn woning naderde. Er klonk een schreeuw toen een der jongens mij had opgemerkt. Binnen korte tijd was ik omringd door een groot aantal kinderen dat zich juichend van blijdschap naar mijn huis begaf. Ik merkte dat de deur op slot was en vroeg aan een der kleintjes waar mijn vrouw was. Het ventje wees naar de deur en ik begreep dat ze zich had teruggetrokken. In de verte naderden steeds meer mensen. Tussen de vele hoofden ontdekte ik dat van de kapitein. De deur ging op een kier open. Ik zag de hand van mijn vrouw de vloermat voor de deur verplaatsen. De deur ging verder open en haar gezicht verscheen in de deuropening...

Frits Wols, Het groene labyrint





